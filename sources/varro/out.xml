<body>
    <div type="textpart" subtype="book" n="5">
        <head>LIBER QUINTUS</head>
        <div subtype="chapter" type="textpart" n="1">
            <milestone type="alt-chapter" n="I"/><p> Quemadmodum vocabula essent imposita rebus in lingua latina, sex libris
                exponere institui. De his tris ante hunc feci, quos Septumio misi: in quibus est de
                disciplina, quam vocant ἐτυμολογικήν. Quae contra eam dicerentur, volumine primo :
                quae pro ea, secundo : quae de ea, tertio. In his ad te scribam, a quibus rebus
                vocabula imposita sint in lingua latina, et ea quae sunt in consuetudine apud
                poetas. </p>
        </div>
        <div subtype="chapter" type="textpart" n="2">
            <p> Quom uniuscuiusque verbi naturae sint duae, a qua re et in qua re vocabulum sit
                impositum (itaque a qua re sit pertinacia quom quaeritur, ostenditur esse a
                pertendendo, in qua re sit impositum, dicitur quom demonstratur, in quo non debet
                pertendi et pertendit, pertinaciam esse, quod in quo oporteat manere, si in eo
                perstet, perseverantia sit), priorem illam partem, ubi cur et unde sint verba
                scrutantur, Graeci vocant ἐτυμολογίαν, illam alteram περὶ σημαινομένων; de quibus
                duabus rebus in his libris promiscue dicam, sed exilius de posteriore.</p>
        </div>
        <div subtype="chapter" type="textpart" n="3">
            <p> Quae ideo sunt obscuriora, quod neque omnis impositio verborum exstat, quod
                vetustas quasdam delevit; nec quae exstat, sine mendo omnis imposita; nec quae recte
                est imposita, cuncta manet (multa enim verba litteris commutatis sunt interpolata);
                neque omnis origo est nostrae linguae e vernaculis verbis, et multa verba aliud nunc
                ostendunt, aliud ante significabant, ut hostis, nam tum eo verbo dicebant
                peregrinum, qui suis legibus uteretur, nunc dicunt eum, quem tum dicebant
                perduellem. </p>
        </div>
        <div subtype="chapter" type="textpart" n="4">
            <p> In quo genere verborum aut casu erit illustrius unde videri possit origo, inde
                repetam. Ita fieri oportere apparet, quod recto casu quom dicimus inpos obscurius
                est esse a potentia quam cum dicimus impotem; et eo obscurius fit, si dicas pos quam
                inpos, videtur enim pos significare potius pontem quam potentem. </p>
        </div>
        <div subtype="chapter" type="textpart" n="5">
            <p> Vetustas pauca non depravat, multa tollit. Quem puerum vidisti formosum, hunc
                vides deformem in senecta. Tertium seculum non videt eum hominem, quem vidit primum.
                Quare illa quae iam maioribus nostris ademit oblivio, fugitiva secuta sedulitas Muci
                et Bruti retrahere nequit. Non, si non potuero indagare, eo ero tardior; sed
                velocior ideo si quivero; non mediocreis enim tenebrae in silva ubi haec captanda;
                neque eo quo pervenire volumus semitae tritae, neque non in tramitibus quaedam
                obiecta quae euntem retinere possent. </p>
        </div>
        <div subtype="chapter" type="textpart" n="6">
            <p> Quorum verborum novorum ac veterum discordia omnis. In consuetudine communi, quot
                modis commutatio sit facta qui animadverterit, facilius scrutari origines patietur
                verborum: reperiet enim esse commutata, ut in superioribus libris ostendi, maxime
                propter bis quaternas causas. Litterarum enim fit demptione aut additione, et
                propter earum adtraiectionem aut commutationem, item syllabarum productione aut
                correptione, denique... one : quae quoniam in superioribus libris, cuiusmodi essent,
                exemplis satis demonstravi, hic ammonendum esse modo putavi.</p>
        </div>
        <div subtype="chapter" type="textpart" n="7">
            <p> Nunc singulorum verborum origines expediam; quorum quattuor explanandi gradus.
                Infimus in quo populus etiam venit: quis enim non videt unde arenifodinae et
                viocurus? Secundus quo grammatica escendit antiqua, quae ostendit, quemadmodum
                quodque poeta fluxerit verbum, confinxerit, declinarit. Hic Pacuvi rudentisibilus,
                hic incurvicervicum pecus, hic clamyde clupeat bracchium.</p>
        </div>
        <div subtype="chapter" type="textpart" n="8">
            <p> Tertius gradus, quo philosophia ascendens pervenit, atque ea quae in consuetudine
                communi essent aperire coepit, ut a quo dictum esset oppidum, vicus, via. Quartus,
                ubi est aditus et initia rerum: quo si non perveniam scientiam ad opinionem
                aucupabor, quod etiam in salute nostra nonnunquam facit cum aegrotamus medicus.</p>
        </div>
        <div subtype="chapter" type="textpart" n="9">
            <p> Quodsi summum gradum non attigero, tamen secundum praeteribo, quod non solum ad
                Aristophanis lucernam, sed etiam ad Cleanthis lucubravi. Volui praeterire eos, qui
                poetarum modo verba ut sint ficta expediunt; non enim videbatur consentaneum
                quaerere me in eo verbo quod finxisset Ennius causam, neglegere quod ante rex
                Latinus finxisset; quoum poeticis multis verbis magis delecter quam utar, antiquis
                magis utar quam delecter. An non potius mea verba illa quae hereditate a Romulo rege
                venerunt, quam quae a poeta Livio relicta?</p>
        </div>
        <div subtype="chapter" type="textpart" n="10">
            <p> Igitur quoniam in haec sunt tripertita verba, quae sunt aut nostra aut aliena
                aut oblivia : de nostris dicam cur sint, de alienis unde sint, de obliviis
                relinquam. Quorum partim quid tamen invenerim aut opiner scribam. In hoc libro dicam
                de vocabulis locorum et quae in his sunt, in secundo de temporum et quae in his
                fiunt, in tertio de utraque re a poetis comprehensa.</p>
        </div>
        <div subtype="chapter" type="textpart" n="11">
            <p> Pythagoras Samius ait omnium rerum initia esse bina ut finitum et infinitum,
                bonum et malum, vitam et mortem, diem et noctem. Quare item duo, status et motus,
                utrumque quadripertitum: quod stat aut agitatur, corpus; ubi agitatur, locus, dum
                agitatur, tempus; quod est in agitatu, actio. Quadripertitio magis sic apparebit:
                corpus est ut cursor; locus stadium qua currit; tempus hora qua currit; actio
                cursio.</p>
        </div>
        <div subtype="chapter" type="textpart" n="12">
            <p> Quare fit ut ideo fere omnia sint quadripertita et ea aeterna, quod neque unquam
                tempus, quin fuerit motus, eius enim intervallum tempus; neque motus, ubi non locus
                et corpus, quod alterum est quod movetur, alterum ubi; neque ubi id agitatur, non
                actio ibi. Igitur initiorum quadrigae locus et corpus, tempus et actio.</p>
        </div>
        <div subtype="chapter" type="textpart" n="13">
            <p> Quare quod quattuor genera prima rerum, totidem verborumhorum iam de binis,
                locis et iis rebus quae in his videntur in hoc libro summatim ponam. Sed qua
                cognatio eius erit verbi quae radices egerit extra fines suas, persequemur. Saepe
                enim ad limitem arboris radices sub vicini prodierunt segetem. Quare non, quom de
                locis dicam, si ab agro ad agrosum hominem, ad agricolam pervenero, aberraro. Multa
                societas verborum, nec Vinalia sine vino expediri nec curia Calabra sine calatione
                potest aperiri. </p>
        </div>
        <div subtype="chapter" type="textpart" n="14">
            <milestone type="alt-chapter" n="II"/><p> Incipiam de locis ab ipsius loci origine. Locus est, ubi locatum quid esse
                potest. Ut nunc dicunt, collocatum, veteres id dicere solitos, apparet, apud
                Plautum: Filiam habeo grandem cassam dote atque inlocabilem Neque eam queo locare
                cuiquam. apud Ennium: O Terra Thraeca, ubi Liberi fanum in civium Maero locavit.
            </p>
        </div>
        <div subtype="chapter" type="textpart" n="14">
            <p> Ubi quidque consistit, locus; ab eo praeco dicitur locare, quod usque idem it,
                quoad in aliquo constitit pretium; inde locarium, quod datur in stabulo et taberna
                ubi consistant. Sic loci muliebres, ubi nascendi initia consistunt.</p>
        </div>
        <div subtype="chapter" type="textpart" n="16">
            <milestone type="alt-chapter" n="III"/><p> Loca naturae secundum antiquam divisionem prima duo, caelum et terra;
                deinde particulatim utriusque multa. Caeli dicuntur loca supera et ea deorum :
                terrae loca infera et ea hominum. Ut Asia, sic caelum dicitur modis duobus. Nam et
                Asia, quae non Europa, in qua etiam Syria, et Asia dicitur prioris pars Asiae, in
                qua est Ionia ac provincia nostra. </p>
        </div>
        <div subtype="chapter" type="textpart" n="17">
            <p> Sic caelum et pars eius, summum ubi stellae, et id quod Pacuvius, quom
                demonstrat dicit: <quote>Hoc vide circum supraque quod complexu continet
                    Terram.</quote> Cui subiungit: <quote> Id quod nostri caelum memorant.</quote> A
                qua bipertita divisione Lucilius suorum unius et viginti librorum initium fecit hoc:
                    <quote>Aetheris et terrae genitabile quaerere tempus. </quote></p>
        </div>
        <div subtype="chapter" type="textpart" n="18">
            <p> Caelum dictum scribit Aelius, quod est caelatum : aut contrario nomine, celatum,
                quod apertum est. Non male, quod prius multo potius a caelo quam caelum a caelando;
                sed non minus illud alterum de celando potuit dici, quod interdiu celatur, quam quod
                noctu non celatur. </p>
        </div>
        <div subtype="chapter" type="textpart" n="19">
            <p> Omnino ego magis puto a Chao choum, hinc cavum et hinc caelum, quoniam, ut dixi,
                hoc circum supraque quod complexu continet terram cavum caelum. Itaque dicit
                Andromacha Nocti: <quote> Quae cava caeli signitenentibus conficis bigis;</quote> et
                Agamemno: In altisono caeli clipeo: cavum enim clipeum; et Ennius item ad
                cavationem: Caeli ingentes fornices. </p>
        </div>
        <div subtype="chapter" type="textpart" n="20">
            <p> Quare ut a cavo cavea et caullae et convallis, cavata vallis, et coelum a
                cavatione; ut cavum, sic ortum, unde omnia apud Hesiodum, a Chao, a cavo caelum.
            </p>
        </div>
        <div subtype="chapter" type="textpart" n="21">
            <milestone type="alt-chapter" n="IV"/><p> Terra dicta ab eo, ut Aelius scribit, quod teritur; iItaque terra in augurum
                libris scripta cum R uno. Ab eo colonis locus communis qui prope oppidum relinquitur
                territorium, quod maxime teritur. Hinc linteum quod teritur corpore extermentarium;
                hinc in messi tritura, quod tum frumentum teritur, et tricolum, qui terit; hinc
                fines agrorum termini, quod eae partes propter limitare iter maxime teruntur; itaque
                hoc, quod is in Latio aliquot locis dicitur, ut apud Accium, non terminus, sed
                terimen; hoc Graeci quod τέρμονα; pote vel illinc; Evander enim, qui venit in
                Palatium, e Graecia Arcas.</p>
        </div>
        <div subtype="chapter" type="textpart" n="22">
            <p> Via sicut iter, quod ea vehendo teritur, iter item actus, quod agendo teritur;
                etiam ambitus est quod circumeundo teritur, nam ambitus circuitus, ab eoque XII
                Tabularum interpretes ambitus parietis circuitum esse describunt. Igitur tera terra
                et ab eo poetae appellarunt summa terrae quae solo teri possunt, sola terrae.</p>
        </div>
        <div subtype="chapter" type="textpart" n="22">
            <p> Terra, ut putant, eadem et humus; ideo Ennium in terram cadentis dicere: <quote>
                    cubitis pinsibant humum.</quote> Et quod terra sit humus, ideo is humatus
                mortuus, qui terra obrutus. Ab eo qui Romanus combustus est, si in sepulcrum, eius
                abiecta gleba non est, aut si os exceptum est mortui ad familiam purgandam, donec in
                purgando humo est opertum (ut pontifices dicunt, quod inhumatus sit), familia
                funesta manet. Et dicitur humilior qui ad humum, demissior, infimus humillimus, quod
                in mundo infima humus.</p>
        </div>
        <div subtype="chapter" type="textpart" n="24">
            <p> Humor hinc. Itaque ideo Lucilius: <quote> Terra abiit in nimbos
                    humoremque.</quote> Pacuvius: <quote> Terra exhalat auram atque auroram
                    humidam;</quote> humectam. Hinc ager uliginosus humidissimus; hinc udus uvidus;
                hinc sudor quod fluit deorsum in terram.</p>
        </div>
        <div subtype="chapter" type="textpart" n="25">
            <p> Unde sumi pote, puteus, nisi potius quod Aeolis dicebant ut πύτανον τὸν ποαμόν,
                sic πύτεον a potu, non ut nunc φρέαρ. A puteis oppidum Puteoli, quod incircum eum
                locum aquae frigidae et caldae multae; nisi a putore potius, quod putidus odoribus
                saepe ex sulphure et alumine. Extra oppida a puteis puticuli, quod ibi in puteis
                obruebantur homines, nisi potius, ut Aelius scribit, puticulαe quod putescebant ibi
                cadavera proiecta. Qui locus publicus ultra Exquilias, itaque eum Afranius
                subluculos in togata appellat, quod inde suspiciunt per puteos lumen.</p>
        </div>
        <div subtype="chapter" type="textpart" n="26">
            <p> Lacus lacuna magna, ubi aqua contineri potest. Palus paululum aquae in
                altitudinem et palam latius diffusae. Stagnum a Graeco στεργνὸν, quod non habet
                rimam; hinc ad villas rutunda stagna, quod rutundum facillime continet, anguli
                maxime laborant.</p>
        </div>
        <div subtype="chapter" type="textpart" n="27">
            <p> Fluvius, quod fluit, item flumen, a quo lege praediorum urbanorum scribitur:
                    <quote> Stillicidia fluminaque uti fluant ita cadantque.</quote> Inter haec hoc
                interest, quod stillicidium eo quod stillatim cadit; flumen quod fluit continue.</p>
        </div>
        <div subtype="chapter" type="textpart" n="28">
            <p> Amnis id flumen quod circuit aliquod: nam ab ambitu amnis; ab hoc qui circum
                Aternum habitant, Amiternini appellati. Ab eo qui populum candidatus circum it,
                ambit; et qui aliter facit, indagabili ex ambitu causam dicit. Itaque Tiberis amnis,
                quod ambit Martium Campum et Urbem. Oppidum Interamna dictum, quod inter amnis est
                constitutum; item Antemnae, quod ante amnis, qui Anio influit in Tiberim : quod
                bello male acceptum consenuit.</p>
        </div>
        <div subtype="chapter" type="textpart" n="29">
            <p> Tiberis quod caput extra Latium, si inde nomen quoque exfluit in linguam
                nostram, nihil ad ἐτυμολόγον Latinum, ut, quod oritur ex Samnio, Volturnus, nihil ad
                Latinam linguam; at, quod proximum oppidum ab eo secundum mare Volturnum, ad nos,
                iam latinum vocabulum : ita Tiberinus nostrum; et colonia enim nostra Volturnum et
                deus Tiberinus.</p>
        </div>
        <div subtype="chapter" type="textpart" n="30">
            <p> Sed de Tiberis nomine anceps historia; nam et suum Etruria, et Latium suum esse
                credit; quod fuerunt qui ab Thebri vicino regulo Veientum, dixerint appellatum
                Thebrim; sunt qui Tiberim priscum nomen Latinum Albulam vocitatum litteris
                tradiderint, posterius propter Tiberinum regem Latinorum mutatum, quod ibi
                interierit, nam hoc eius ut tradunt sepulcrum. </p>
        </div>
        <div subtype="chapter" type="textpart" n="31">
            <milestone type="alt-chapter" n="V"/><p> Ut omnis natura in caelum et terram divisa est, sic caeli regionibus terra in
                Asiam et Europam. Asia enim iacet ad meridiem et austrum, Europa ad septemtriones et
                aquilonem. Asia dicta ab nympha, a qua et Iapeto traditur Prometheus. Europa ab
                Europa Agenoris, quam ex Phoenice, Mallius scribit taurum exportasse, quorum
                egregiam imaginem ex aere Pythagoras Tarenti fecit. </p>
        </div>
        <div subtype="chapter" type="textpart" n="32">
            <p> Europae loca multae incolunt nationes. Ea fere nominata aut translaticio nomine
                ab hominibus ut Sabini et Lucani, aut declinato ab hominibus, ut Apulia et Latium :
                utrumque ut Etruria et Tusci. Qua regnum fuit Latini, universus ager dictus Latium,
                particulatim oppidis cognominatus, ut a Praeneste Praenestinus, ab Aricia
                Aricinus.</p>
        </div>
        <div subtype="chapter" type="textpart" n="33">
            <p> Ut nostri augures publici disserunt, agrorum sunt genera quinque: Romanus,
                Gabinus, Peregrinus, Hosticus, Incertus. Romanus dictus, unde Roma ab Romulo;
                Gabinus ab oppido Gabis; Peregrinus ager pacatus, qui extra Romanum et Gabinum, quod
                uno modo in his servantur auspicia. Dictus peregrinus a pergendo, id est a
                progrediendo; eo enim ex agro Romano primum progrediebantur. Quocirca Gabinus quoque
                peregrinus, sed quod auspicia habet singularia, ab reliquo discretus. Hosticus
                dictus ab hostibus. Incertus is qui de his quattuor qui sit ignoratur.</p>
        </div>
        <div subtype="chapter" type="textpart" n="34">
            <milestone type="alt-chapter" n="VI"/><p> Ager dictus in quam terram quid agebant, et unde quid agebant fructus causa:
                alii quod id Graeci dicunt ἀγρόν. Ut ager quo agi poterat, sic qua agi actus. Eius
                finis minimus constitutus in latitudinem pedes quattuo, fortasse an ab eo quattuor,
                quod ea quadrupes agitur; in longitudinem pedes CXX; in quadratum actum et latum et
                longum esset CXX. Multa antiqui duodenario numero finierunt ut XII decuriis actum.
            </p>
        </div>
        <div subtype="chapter" type="textpart" n="35">
            <p> Iugerum dictum iunctis duobus actibus quadratis. Centuria primum a centum
                iugeribus dicta, post duplicata retinuit nomen, ut tribus a partibus, populi
                tripartito divisi dictae nunc multiplicatae idem tenent nomen. Ut qua agebant actus
                : sic qua vehebant, viae dictae; quo fructus convehebant, villae; qua ibant, ab itu
                iter appellarunt, qua id anguste, semita, ut semiter dictum.</p>
        </div>
        <div subtype="chapter" type="textpart" n="36">
            <p> Ager cultus ab eo quod ibi cum terra semina coalescebant, et ubi inconsitus
                incultus. Quod primum ex agro plano fructus capiebant, campus dictus; posteaquam
                proxuma superiora loca colere coeperunt, a colendo colles appellarunt; quos agros
                non colebant propter silvas aut id genus, ubi pecus possit pasci, et possidebant, ab
                usu salvo saltus nominarunt. Haec etiam Graeci νομὰς, nostri nemora.</p>
        </div>
        <div subtype="chapter" type="textpart" n="37">
            <p> Ager quod videbatur pecudum ac pecuniae esse fundamentum, fundus dictus; aut
                quod fundit quotquotannis multa. Vineta ac vineae a vite multa. Vitis a vino, id a
                vi; hinc vindemia, quod est vinidemia aut vitidemia. Seges ab satu, id est semine.
                Semen quod non plane id quod inde; hinc seminaria, sementem, item alia. Quod segetes
                ferunt, fruges; a fruendo fructus; ab spe spicae, ubi et culmi, quod in summo campo
                nascuntur et summum culmen.</p>
        </div>
        <div subtype="chapter" type="textpart" n="38">
            <p> Ubi frumenta secta, ut terantur, arescant, area. Propter horum similitudinem in
                urbe loca pura areae; a quo potest etiam ara deum, quod pura, nisi potius ab ardore,
                ad quem ut sit fit ara; a quo ipsa area non abest, quod qui arefacit ardor est
                solis.</p>
        </div>
        <div subtype="chapter" type="textpart" n="39">
            <p> Ager restibilis, qui restituitur ac reseritur quotquotannis; contra qui
                intermittitur, a novando novalis. Ager arvus et arationes ab arando; ab eo quod
                aratri vomer sustulit, sulcus; quo ea terra iacta, id est proiecta, porca.</p>
        </div>
        <div subtype="chapter" type="textpart" n="40">
            <p> Prata dicta ab eo, quod sine opere parata. Quod in agris quotquotannis rursum
                facienda eadem, ut rursum capias fructus, appellata rura. Dividit illico Siccius
                scribit Sulpicius plebei rura largiter ad aream. Praedia dicta, item ut praedes, a
                praestando, quod ea pignore data publice mancupis fidem praestent.</p>
        </div>
        <div subtype="chapter" type="textpart" n="41">
            <milestone type="alt-chapter" n="VII"/><p> Ubi nunc est Roma, erat olim Septimontium nominatum ab tot montibus, quos
                postea urbs muris comprehendit. E quis Capitolinum dictum, quod hic, quom fundamenta
                foderentur aedis Iovis, caput humanum dicitur inventum. Hic mons ante Tarpeius
                dictus a virgine Vestale Tarpeia, quae ibi ab Sabinis necata armis et sepulta; cuius
                nominis monimentum relictum, quod etiam nunc eius rupes Tarpeium appellatur saxum.
            </p>
        </div>
        <div subtype="chapter" type="textpart" n="42">
            <p> Hunc antea montem Saturnium appellatum prodiderunt et ab eo late Saturniam
                terram, ut etiam Ennius appellat. Antiquum oppidum in hoc fuisse Saturniam
                scribitur. Eius vestigia etiam nunc manent tria : quod Saturni fanum in faucibus;
                quod Saturnia porta, quam Iunius scribit ibi, quam nunc vocant Pandanam; quod post
                aedem Saturni in aedificiorum legibus privatis parietes postici muri sunt
                scripti.</p>
        </div>
        <div subtype="chapter" type="textpart" n="43">
            <p> Aventinum aliquot de causis dicunt. Naevius ab avibus, quod eo se ab Tiberi
                ferrent aves; alii ab rege Aventino Albano, quod ibi sit sepultus; alii Adventinum
                ab adventu hominum, quod commune Latinorum ibi Dianae templum sit constitutum. Ego
                maxime puto, quod ab advectu; nam olim paludibus mons erat ab reliquis disclusus,
                itaque eo ex urbe advehebantur ratibus : cuius vestigia, quod ea, qua tum
                vehebantur, etiam nunc dicitur Velabrum, et unde escendebant, ad infimam Novam Viam
                locus sacellum Velabrum.</p>
        </div>
        <div subtype="chapter" type="textpart" n="44">
            <p> Velabrum a vehendo. Velaturam facere etiam nunc dicuntur, qui id mercede
                faciunt. Merces dicitur a merendo et aere. Huic vectura quadrans; ab eo Lucilius
                scripsit: <quote> </quote>Quadrantis ratiti.</p>
        </div>
        <div subtype="chapter" type="textpart" n="45">
            <milestone type="alt-chapter" n="VIII"/><p> Reliqua Urbis loca olim discreta, quom Argeorum sacraria septem et XX
                partis urbis sunt disposita. Argeos dictos putant a principibus, qui cum Hercule
                Argivo venerunt Romam et in Saturnia subsederunt. E quis prima scripta est regio
                Suburana, secunda Exquilina, tertia Collina, quarta Palatina. </p>
        </div>
        <div subtype="chapter" type="textpart" n="46">
            <p> In Suburanae regionis parte princeps est Caelius mons, a Caelio Vibenno Tusco
                duce nobili, qui cum sua manu dicitur Romulo venisse auxilio contra Tatium regem;
                hinc post Caelii mortem, quod nimis munita loca tenerent neque sine suspicione
                essent, deducti dicuntur in planum. Ab eis dictus Vicus Tuscus, et ideo ibi
                Vortumnum stare, quod is deus Etruriae princeps. De Caelianis qui a suspicione
                liberi essent, traductos in eum locum, qui vocatur Caeliolus, cum Caelio nunc
                coniunctum.</p>
        </div>
        <div subtype="chapter" type="textpart" n="47">
            <p> Huic iactae coniunctum Carinae et inter eas quem locum Caeriolensem appellatum
                apparet, quod primae regionis quartum sacrarium scriptum sic est: <quote>
                    Caeriolensis: quarticeps circa Minervium qua e Caelio monte ite: in Tabernola
                    est. </quote> Caeriolensis a Carinarum iunctu dictus Carinae, postea Cerolia,
                quod hinc oritur caput Sacrae Viae ab Streniae sacello, quae pertinet in arcem, qua
                sacra quotquot mensibus feruntur in arcem, et per quam augures ex arce profecti
                solent inaugurare. Huius Sacrae Viae pars haec sola volgo nota, quae est a Foro
                eunti primore clivo.</p>
        </div>
        <div subtype="chapter" type="textpart" n="48">
            <p> Eidem regioni adtributa Subura, quod sub muro terreo Carinarum : in eo est
                Argeorum sacellum sextum. Subura Iunius scribit ab eo, quod fuerit sub antiqua Urbe:
                cui testimonium potest esse, quod subest ei loco qui Terreus murus vocatur. Sed ego
                a pago potius Succusano dictam puto Succusam: quod in nota etiam nunc scribitur
                tertia littera C, non B. Pagus Succusanus quod succurrit Carinis.</p>
        </div>
        <div subtype="chapter" type="textpart" n="49">
            <p> Secundae regionis Exquiliae. Alii has scripserunt ab excubiis Regis dictas :
                alii ab eo quod aesculis excultae a rege Tullio essent : alii ab aesculetis. Huic
                origini magis concinunt loca vicini, quod ibi lucus dicitur Facutalis et Larum et
                Querquetulanum sacellum et Lucus Mefitis et Iunonis Lucinae : quorum angusti fines.
                : non mirum, iamdiu enim late avaritia nunc est.</p>
        </div>
        <div subtype="chapter" type="textpart" n="50">
            <p> Exquiliae duo montes habiti, quod pars Oppius, pars Cespius mons suo antiquo
                nomine etiam nunc in sacris appellatur. In sacris Argeorum scriptum sic est: <quote>
                    Oppius Mons: princeps Esquiliis uls lucum Facutalem; sinistra via secundum
                    moerum est. Oppius Mons, terticeps cis lucum Exquilinum; dexterior via in
                    tabernola est. Oppius Mons, quarticeps cis lucum Exquilinum; via dexteriore in
                    Figlinis est. Cespius Mons: quinticeps cis lucum Poetelium.... Esquiliis est.
                    Cespius Mons, sexticeps apud aedem Iunonis Lucinae, ubi aeditumus habere
                    solet.</quote></p>
        </div>
        <div subtype="chapter" type="textpart" n="51">
            <p> Tertiae regionis colles quinque ab deorum fanis appellati, e quis nobiles duo
                colles Viminalis a Iove Viminio, cui ibi ara eius; sunt qui, quod ibi vimineta
                fuerint. Collis Quirinalis ob Quirini fanum; sunt qui a Quiritibus, qui cum Tatio
                Curibus venerunt Romam, quod ibi habuerint castra.</p>
        </div>
        <div subtype="chapter" type="textpart" n="52">
            <p> Quod vocabulum coniunctarum regionum nomina obliteravit : dictos enim collis
                plureis apparet ex Argeorum sacrificiis, in quibus scriptum sic est: <quote> Collis
                    Quirinalis, terticeps cis aedem Quirini. Collis Salutaris, quarticeps adversum
                    est Apollinar cis aedem Salutis. Collis Mucialis, quinticeps apud aedem Dei Fidi
                    in delubro, ubi aeditumus habere solet. Collis Latiaris, sexticeps in vico
                    Insteiano summo, apud auraculum; aedificium solum est.</quote> Horum deorum
                arae, a quibus cognomina habent, in eius regionis partibus sunt.</p>
        </div>
        <div subtype="chapter" type="textpart" n="53">
            <p> Quartae regionis Palatium, quod Pallantes cum Evandro venerunt, aut quod
                Palatini Aborigines ex agro Reatino, qui appellatur Palatium, ibi consederunt. Sed
                hoc alii a Palanto uxore Latini putarunt; eundem hunc locum a pecore dictum putant
                quidam; itaque Naevius Balatium appellat.</p>
        </div>
        <div subtype="chapter" type="textpart" n="54">
            <p> Huic Germalum et Velias coniunxerunt, quod in hac regione scriptum est: <quote>
                    Germalense quinticeps apud aedem Romuli.</quote> Et <quote> Veliense, sexticeps
                    in Velia apud aedem deum Penatium.</quote> Germalum a germanis Romulo et Remo,
                quod ad ficum ruminalem ibi inventi, quo aqua hiberna Tiberis eos detulerat in
                alveolo expositos. Veliae unde essent, plures accepi causas, in quis quod ibi
                pastores Palatini ex ovibus ante tonsuram inventam vellere lanam sint soliti, a quo
                vellera dicuntur.</p>
        </div>
        <div subtype="chapter" type="textpart" n="55">
            <milestone type="alt-chapter" n="IX"/><p> Ager Romanus primum divisus in parteis tris, a quo tribus appellata
                Titiensium, Ramnium, Lucerum : nominatae, ut ait Ennius, Titienses ab Tatio,
                Ramnenses ab Romulo, Luceres, ut Iunius, ab Lucumone. Sed omnia haec vocabula Tusca,
                ut Volnius, qui tragoedias Tuscas scripsit, dicebat. </p>
        </div>
        <div subtype="chapter" type="textpart" n="56">
            <p> Ab hoc quoque quattuor parteis Urbis tribus dictae, ab locis Suburana, Palatina,
                Esquilina, Collina; quinta, quod sub Roma, Romilia. Sic reliquae triginta ab his
                rebus, quibus in tribuum libro scripsi.</p>
        </div>
        <div subtype="chapter" type="textpart" n="57">
            <milestone type="alt-chapter" n="X"/><p> Quod ad loca quaeque his coniuncta fuerunt, dixi : nunc de his quae in locis
                esse solent. Immortalia et mortalia expediam, ita ut prius quod ad deos pertinet
                dicam. Principes dei Caelum et Terra. Hi dei idem qui Aegypti Serapis et Isis, etsi
                Arpocrates digito significat ut taceam. Idem principes in Latio Saturnus et Ops.
            </p>
        </div>
        <div subtype="chapter" type="textpart" n="58">
            <p> Terra enim et Caelum, ut Samothracum initia docent, sunt Dei Magni et hi quos
                dixi multis nominibus. (Non quas Samothracia ante portas statuit duas virilis
                species aeneas Dei Magni; neque; ut volgus putat, ii Samothraces dii, qui Castor et
                Pollux; sed ii mas et femina). Et hi quos Augurum libri scriptos habent sic : Divi
                qui potes, pro illo quod Samothraces θεοὶ δυνατοί.</p>
        </div>
        <div subtype="chapter" type="textpart" n="59">
            <p> Haec duo, Caelum et Terra, quod anima et corpus. Humidum et frigidum terra, sive
                : <quote>Ova parire solet genus pennis condecoratum, Non animam,</quote> ut ait
                Ennius, et <quote>Post inde venit divinitus pullis Ipsa anima,</quote> sive, ut
                Zenon Citieus, animalium semen ignis is qui anima ac mens. Qui caldor e caelo, quod
                hic innumerabiles et immortales ignes; itaque Epicharmus cum dicit de mente humana
                istic : <quote> Est de sole sumptus ignis, isque totus mentis est,</quote> ut
                humores frigidae sunt humi, ut supra ostendi.</p>
        </div>
        <div subtype="chapter" type="textpart" n="60">
            <p> Quibus iuncti caelum et terra omnia ex se genuerunt, quod per hos natura :
                    <quote> Frigori miscet calorem atque humori aritudinem.</quote> Recte igitur
                Pacuius quod ait <quote> Animam aether adiugat,</quote> et Ennius : Terram corpus
                quae dederit, ipsam capere, neque dispendi facere hilum. Animae et corporis
                discessus quod natis is exitus, inde exitium, ut quom in unum ineunt, initia.</p>
        </div>
        <div subtype="chapter" type="textpart" n="61">
            <p> Inde omne corpus, ubi nimius ardor aut humor, aut interit aut, si manet,
                sterile; cui testis aestas et hiems, quod in altera aer ardet et spica aret, in
                altera natura ad nascenda cum imbre et frigore luctare non volt et potius ver
                expectat. Igitur duplex causa nascendi ignis et aqua; ideo ea nuptiis in limine
                adhibentur, quod coniungitur. Hinc et mas ignis, quod ibi semen; aqua femina, quod
                fetus ab eius humore. </p>
        </div>
        <div subtype="chapter" type="textpart">
            <p> Et horum vinctionis vis Venus; hinc comicus: <quote>Huic victrix Venus, Videsne
                    haec?</quote> Non quod vincere velit Venus, sed vincire. Ipsa Victoria ab eo,
                quod superati vinciuntur. Utrique testis poesis, quod et Victoria et Venus
                Caeligena: Tellus enim quod prima vincta Caelo, Victoria ex eo. Ideo haec cum corona
                et palma, quod corona vinclum capitis, et ipsa a vinctura dicitur vieri, id est
                vinciri; a quo est in Sota Enni: <quote> Ibant malaci viere Veneriam
                    corollam;</quote> palma, quod ex utraque parte natura vincta habet paria
                folia.</p>
        </div>
        <div subtype="chapter" type="textpart" n="63">
            <p> Poetae de caelo quod semen igneum cecidisse dicunt in mare ac natam e spumis
                Venerem, coniunctione ignis et humoris quam habent vim, significant esse Veneris. A
                qua vi natis dicta vita, et illud a Lucilio: <quote> Vis est vita, vides, vis nos
                    facere omnia cogit.</quote></p>
        </div>
        <div subtype="chapter" type="textpart" n="64">
            <p> Quare quod caelum principium, ab satu est dictus Saturnus, et quod ignis,
                Saturnalibus cerei superioribus mittuntur. Terra Ops, quod hic omne opus et hac opus
                ad vivendum; et ideo dicitur Ops mater, quod terra mater. Haec enim <quote> Terris
                    gentis omnis peperit et resumit denuo,</quote> quae dat cibaria, ut ait Ennius.
                Quae quod gerit fruges, Ceres : antiquis enim quod nunc G C.</p>
        </div>
        <div subtype="chapter" type="textpart" n="65">
            <p> Idem hi dei Caelum et Terra, Iupiter et Iuno, quod ut ait Ennius: <quote>Istic
                    est is Iupiter quem dico, quem Graeci vocant </quote> Ἀέρα<quote>, qui ventus
                    est et nubes, imber postea, Atque ex imbre frigus, ventus post fit, aer denuo.
                    Haece propter Iupiter sunt ista quae dico tibi, Quoniam mortalis atque urbes
                    beluasque omneis iuvat.</quote> Quod hinc omnes et sub hoc, eundem appellans
                dicit: <quote> Divumque hominumque pater rex.</quote> Pater, quod patefacit semen,
                nam tum esse conceptum patet, inde cum exit quod oritur.</p>
        </div>
        <div subtype="chapter" type="textpart" n="66">
            <p> Hoc idem magis ostendit antiquius Iovis nomen; nam olim Diovis et Diespiter
                dictus, id est dies pater. A quo dei dicti qui inde, et dius et divos, unde sub
                divo, Dius Fidius. Itaque inde eius perforatum tectum, ut ea videatur divom id est
                caelum; quidam negant sub tecto per hunc deierare oportere. Aelius Dium Fidium
                dicebat Diovis filium, ut Graeci Διόσκορον Castorem, et putabat hunc esse Sancum ab
                sabina lingua, et Herculem a graeca. Idem hic Dis pater dicitur, infimus qua est
                coniunctus terrae, ubi omnia ut oriuntur, ita aboriuntur : quare, quod finis ortus,
                Orcus dictus.</p>
        </div>
        <div subtype="chapter" type="textpart" n="67">
            <p> Quod Iovis Iuno coniunx et is caelum ; haec terra quae eadem tellus, et ea
                dicta, quod una iuvat cum Iove, Iuno, et regina, quod huius omnia terrestria.</p>
        </div>
        <div subtype="chapter" type="textpart" n="68">
            <p> Sol, vel quod ita Sabini, vel quod solus ita lucet, ut ex eo deo dies sit. Luna
                vel quod sola lucet noctu, itaque ea dicta Noctiluca in Palatio; nam ibi noctu lucet
                templum. Hanc ut Solem Apollinem, quidam Dianam vocant, vocabulum graecum alterum,
                alterum Latinum, et hinc quod luna in altitudinem et latitudinem simul it, Diviana
                appellata. Hinc Epicharmus Ennii Proserpinam quoque appellat, quod solet esse sub
                terris. Dicta Proserpina, quod haec ut serpens modo in dexteram modo in sinistram
                partem late movetur. Serpere et proserpere idem dicebant, ut Plautus quod scribit:
                    <quote> Quasi proserpens bestia.</quote></p>
        </div>
        <div subtype="chapter" type="textpart" n="69">
            <p> Quae ideo quoque videtur ab Latinis Iuno Lucina dicta, vel quod est et terra, ut
                physici dicunt, et lucet; vel, quod ab luce eius, qua quis conceptus est usque ad
                eam, qua partus quis in lucem, luna iuvat, donec mensibus actis produxit in lucem,
                ficta ab iuvando et luce Iuno Lucina : a quo parientes eam invocant, luna enim
                nascentium dux quod menses huius. Hoc vidisse antiquas apparet, quod mulieres
                potissimum supercilia sua attribuerunt ei deae; hic enim debuit maxime collocari
                Iuno Lucina, ubi ab diis lux datur oculis.</p>
        </div>
        <div subtype="chapter" type="textpart" n="70">
            <p> Ignis a gnascendo, quod hinc nascitur, et omne quod nascitur ignis gignit; ideo
                calet, ut qui denascitur cum amittit ac frigescit. Ab ignis iam maiore vi ac
                violentia Volcanus dictus. Ab eo quod ignis propter splendorem fulget, et fulgor et
                fulmen, et fulguritum quod fulmine ictum contrariis diis.</p>
        </div>
        <div subtype="chapter" type="textpart" n="71">
            <p> Ab aquae lapsu lubrico lympha. Lympha Iuturnan quae iuvaret; itaque multi
                aegroti propter id nomen hinc aquam petere solent. A fontibus et fluminibus ac
                ceteris aquis dei, ut Tiberinus ab Tiberi, et ab lacu Velini Velinia, et Lymphae
                Commotiae ad lacum Cutiliensem a commotu, quod ibi insula in aqua commovetur.</p>
        </div>
        <div subtype="chapter" type="textpart" n="72">
            <p> Neptunus, quod mare terras obnubit ut nubes caelum, ab nuptu id est opertione,
                ut antiqui, a quo nuptiae, nuptus dictus. Salacia Neptuni ab salo. Venelia a
                veniendo ac vento illo, quem Plautus dicit: <quote>Quod ille dixit qui secundo vento
                    vectus est Tranquillo mari, ventum gaudeo.</quote></p>
        </div>
        <div subtype="chapter" type="textpart" n="73">
            <p> Bellona ab bello nunc, quae Duellona a duello. Mars ab eo, quod maribus in bello
                praeest, aut quod Sabinis acceptus ibi est Mamers. Quirinus a Quiritibus. Virtus ut
                viri vis a virilitate. Honos ab honere sive onere: itaque honestum dicitur quod
                oneratum, et dictum: <quote> Onus est honos qui sustinet rempublicam.</quote>
                Castoris nomen graecum, Pollucis a Graecis; in Latinis litteris veteribus nomen quod
                est, inscribitur ut Πολυδεύκης, Polluces, non ut nunc Pollux. Concordia a corde
                congruente.</p>
        </div>
        <div subtype="chapter" type="textpart" n="74">
            <p> Feronia, Minerva, Novensides a Sabinis. Paulo aliter ab eisdem dicimus haec:
                Palem, Vestam, Salutem, Fortunam, Fontem, Fidem. Et arae Sabinum linguam olent, quae
                Tati regis voto sunt Romae dedicatae: nam, ut annales dicunt, vovit Opi, Florae,
                Vedio, Iovi Saturnoque, Soli, Lunae, Volcano et Summano, itemque Larundae, Termino,
                Quirino, Vortumno, Laribus, Dianae Lucinaeque. E quis nonnulla nomina in utraque
                lingua habent radices, ut arbores quae in confinio natae in utroque agro serpunt:
                potest enim Saturnus hic de alia causa esse dictus atque in Sabinis, et sic Diana,
                de quibus supra dictum est.</p>
        </div>
        <div subtype="chapter" type="textpart" n="75">
            <milestone type="alt-chapter" n="XI"/><p> Quod ad immortalis attinet, haec; deinceps quod ad mortalis attinet
                videamus. De his animalia in tribus locis quod sunt in aere, in aqua, in terra. A
                summa parte ad infimam descendam. Primum nomina omnium: alites ab alis, volucres a
                volatu. Deinde generatim: de his pleraeque ab suis vocibus ut haec: upupa, cuculus,
                corvus, hirundo, ulula, bubo; item haec: pavo, anser, gallina, columba. </p>
        </div>
        <div subtype="chapter" type="textpart" n="76">
            <p> Sunt quae aliis de causis appellatae, ut noctua, quod noctu canit et vigilat,
                lusciniola, quod luctuose canere existimatur atque esse ex Attica Progne in luctu
                facta avis. Sic galeritus et motacilla, altera quod in capite habet plumam elatam,
                altera quod semper movet caudam. Merula, quod mera, id est sola, volitat; contra ab
                eo graguli, quod gregatim, ut quidam Graeci greges γάργαρα. Ficedula et miliariae a
                cibo, quod alterae fico, alterae milio fiunt pingues.</p>
        </div>
        <div subtype="chapter" type="textpart" n="77">
            <milestone type="alt-chapter" n="XII"/><p> Aquatilium vocabula animalium partim sunt vernacula, partim peregrina.
                Foris muraena, quod μύραινα Graece, cybium et thunnus, cuius item partes Graecis
                vocabulis omnes, ut melandrya atque uraeon. Vocabula piscium pleraque translata a
                terrestribus ex aliqua parte similibus rebus, ut anguilla, lingulaca, sudis; alia a
                coloribus, ut haec: asellus, umbra, turdus; alia a vi quadam, ut haec: lupus,
                canicula, torpedo. Item in conchyliis aliqua ex Graecis, ut peloris, ostrea,
                echinus. Vernacula ad similitudinem, ut surenae, pectunculi, ungues. </p>
        </div>
        <div subtype="chapter" type="textpart" n="78">
            <milestone type="alt-chapter" n="XIII"/><p> Sunt etiam animalia in aqua, quae in terram interdum exeant: alia Graecis
                vocabulis, ut polypus, hippospotamios, crocodilos, alia Latinis, ut rana, anas,
                mergus; a quo Graeci ea quae in aqua et terra possunt vivere vocant ἀμφίβια. E quis
                rana ab sua dicta voce, anas a nando, mergus quod mergendo in aquam captat escam.
            </p>
        </div>
        <div subtype="chapter" type="textpart" n="79">
            <p> Item alia in hoc genere a Graecis, ut querquedula, quod κερκουρὶς, alcedo, quod
                ea ἁλκυών; Latina, ut testudo, quod testa tectum hoc animal, lolligo, quod subvolat,
                littera commutata, primo volligo. Ut Aegypti in flumine quadrupes sic in Latio,
                nominati lutra et fiber. Lutra, quod succidere dicitur arborum radices in ripa atque
                eas dissolvere: ab λύω. Fiber, ab extrema ora fluminis dextra et sinistra maxime
                quod solet videri, et antiqui fibrum dicebant extremum, a quo in sagis fimbriae et
                in iecore extremum fibra, fiber dictus.</p>
        </div>
        <div subtype="chapter" type="textpart" n="80">
            <milestone type="alt-chapter" n="XIV"/><p> Quae sunt hominum propria primum, deinde de pecore, tertio de feris
                scribam. Incipiam ab honore publico. Consul nominatus, qui consuleret populum et
                senatum, nisi illinc potius unde Accius ait in Bruto: <quote> Qui recte consulat,
                    consul fuat.</quote> Praetor dictus qui praeiret iure et exercitu; a quo id
                Lucilius: <quote> Ergo praetorum est ante et praeire</quote>. </p>
        </div>
        <div subtype="chapter" type="textpart" n="81">
            <p> Censor, ad cuius censionem, id est arbitrium, censeretur populus. Aedilis qui
                aedes sacras et privatas procuraret. Quaestores a quaerendo, qui conquirerent
                publicas pecunias et maleficia, quae triumviri capitales nunc conquirunt; ab his
                postea, qui quaestionum iudicia exercent quaestores dicti. Tribuni militum, quod
                terni tribus tribubus Ramnium, Lucerum, Titium olim ad exercitum mittebantur.
                Tribuni plebei, quod ex tribunis militum primum tribuni plebei facti, qui plebem
                defenderent, in secessione Crustumerina.</p>
        </div>
        <div subtype="chapter" type="textpart" n="82">
            <p> Dictator, quod a consule dicebatur, cui dicto audientes omnes essent. Magister
                equitum, quod summa potestas huius in equites et accensos, ut est summa populi
                dictator, a quo is quoque magister populi appellatus. Reliqui, quod minores quam hi
                magistri, dicti magistratus, ut ab albo albatus.</p>
        </div>
        <div subtype="chapter" type="textpart" n="83">
            <milestone type="alt-chapter" n="XV"/><p> Sacerdotes universi a sacris dicti. Pontifices, ut Scaevola Quintus pontufex
                maximus dicebat, a posse et facere, ut potentifices : ego a ponte arbitror; nam ab
                his Sublicius est factus primum, ut restitutus saepe, quom in eo sacra et uls et cis
                Tiberim non mediocri ritu fiant. Curiones dicti a curiis, qui fiunt ut in his sacra
                faciant. </p>
        </div>
        <div subtype="chapter" type="textpart" n="84">
            <p> Flamines, quod in Latio capite velato erant semper ac caput cinctum habebant
                filo, filamines dicti. Horum singuli cognomina habent ab eo deo cui sacra faciunt;
                sed partim sunt aperta, partim obscura. Aperta, ut Martialis, Volcanalis; obscura
                Dialis et Furinalis, quom Dialis ab Iove sit, Diovis enim, Furinalis a Furrina,
                cuius etiam in fastis feriae Furinales sunt. Sic flamen Falacer a divo patre
                Falacre.</p>
        </div>
        <div subtype="chapter" type="textpart" n="85">
            <p> Salii ab salitando, quod facere in comitiis in sacris quotannis et solent et
                debent. Luperci, quod Lupercalibus in Lupercali sacra faciunt. Fratres Arvales dicti
                sunt, qui sacra publica faciunt propterea ut fruges ferant arva, a ferendo et arvis
                Fratres Arvales dicti. Sunt qui a fratria dixerunt; fratria est graecum vocabulum
                partis hominum, ut Neapoli etiam nunc. Sodales Titii dicti ab Titiis avibus quas in
                auguriis certis observare solent.</p>
        </div>
        <div subtype="chapter" type="textpart" n="86">
            <p> Feciales, quod fidei publicae inter populos praeerant; nam per hos fiebat ut
                iustum conciperetur bellum, et inde desitum, ut foedere fides pacis constitueretur.
                Ex his mittebantur, ante quam conciperetur, qui res repeterent, et per hos etiam
                nunc fit foedus, quod fidus Ennius scribit dictum.</p>
        </div>
        <div subtype="chapter" type="textpart" n="81">
            <milestone type="alt-chapter" n="XVI"/><p> In re militari praetor dictus, qui praeiret exercitui. Imperator ab imperio
                populi, qui eos, qui id attemptassent oppressit hostis. Legati, qui lecti publice,
                quorum opera consilioque uteretur peregre magistratus, quive nuncii senatus aut
                populi essent. Exercitus, quod exercitando fit melior. Legio, quod leguntur milites
                in delectu. </p>
        </div>
        <div subtype="chapter" type="textpart" n="82">
            <p> Cohors, quod, ut in villa ex pluribus tectis coniungitur ac quiddam fit unum,
                sic hic ex manipulis pluribus copulatur. Cohors, quae in villa, quod circa eum locum
                pecus cooreretur : tametsi cohortem in villa Hypsicrates dicit esse Graece χόρτον
                apud poetas dictam. Manipulos exercitus minima manus quae unum sequitur signum.
                Centuria qui sub uno centurione sunt, quorum centenarius iustus numerus.</p>
        </div>
        <div subtype="chapter" type="textpart" n="89">
            <p> Milites, quod trium milium primo legio fiebat, ac singulae tribus Titiensium,
                Ramnium, Lucerum milia militum mittebant. Hastati dicti qui primi hastis pugnabant,
                pilani qui pilis, principes qui a principio gladiis; ea post commutata re militari
                minus illustria sunt. Pilani triarii quoque dicti, quod in acie tertio ordine
                extremi subsidio deponebantur; quod hi subsidebant, ab eo subsidium dictum, a quo
                Plautus: <quote> Agite nunc, subsidite omnes quasi solent triarii.</quote></p>
        </div>
        <div subtype="chapter" type="textpart" n="90">
            <p> Auxilium appellatum ab auctu, quom accesserant ei qui adiumento essent
                alienigenae. Praesidium dictum qui extra castra praesidebant in loco aliquo, quo
                tutior regio esset. Obsidium dictum ab obsidendo, quo minus hostis egredi posset
                inde : item ab abscindendo, quom id ideo facerent quo facilius deminuerent hosteis.
                Duplicarii dicti, quibus ob virtutem duplicia cibaria ut darentur institutum. </p>
        </div>
        <div subtype="chapter" type="textpart" n="91">
            <p> Turma terima (E in U abiit), quod ter deni equites ex tribus tribubus
                Titiensium, Ramnium, Lucerum fiebant. Itaque primi singularum decuriarum decuriones
                dicti : qui ab eo in singulis turmis sunt etiam nunc terni. Quos hi primo
                administros ipsi sibi adoptabant, optiones vocari coepti, quos nunc propter
                ambitionem tribuni faciunt. Tubicines a tuba et canendo, similiter liticines.
                Classicos a classe, qui item cornu aut lituo canit, ut tum cum classes comitiis ad
                comitiatum vocant.</p>
        </div>
        <div subtype="chapter" type="textpart" n="92">
            <milestone type="alt-chapter" n="XVII"/><p> Quae a fortuna vocabula, in his quaedam minus aperta ut pauper, dives,
                miser, beatus, sic alia. Pauper a paulo lare. Mendicus a minus, cui cum opus est
                minus nullo est. Dives a divo, qui ut deus nihil indigere videtur. Opulentus ab ope,
                cui eae opimae. Ab eadem inops, qui eius indiget, et ab eodem fonte copis ac
                copiosus. Pecuniosus a pecunia magna; pecunia a pecu: a pastoribus enim horum
                vocabulorum origo. </p>
        </div>
        <div subtype="chapter" type="textpart">
            <milestone type="alt-chapter" n="XVIII"/><p> (93) Artificibus maxima causa ars; id est ab arte medicina ut sit medicus
                dictus, a sutrina sutor, non a medendo ac suendo, quae omnino ultima huic rei: hae
                enim earum rerum radices, ut in proxumo libro aperietur. Quare quod ab arte artifex
                dicitur nec multa in eo obscura, relinquam. </p>
        </div>
        <div subtype="chapter" type="textpart" n="94">
            <p> Similis causa quae ab scientia vocantur aliqua, ut praestigiator, monitor,
                nomenclator : sic etiam quae a studio quodam dicuntur, cursor, natator, pugil. Etiam
                in hoc genere quae sunt vocabula pleraque aperta, ut legulus,...alter ab oleis,
                alter ab uvis. Haec si minus aperta : vindemiator, vestigator et venator, tamen
                idem, quod vindemiator, vel quod vinum legit dicitur, vel quod de viti id demunt;
                vestigator a vestigiis ferarum quas indagatur; venator a vento, quod sequitur cervum
                ad ventum et in venrbum adventum et adventum.</p>
        </div>
        <div subtype="chapter" type="textpart" n="95">
            <milestone type="alt-chapter" n="XIX"/><p> Haec de hominibus. Hic quod sequitur de pecore, haec. Pecus ab eo quod
                perpascebant (a quo pecunia universa, quod in pecore pecunia tum pastoribus
                consistebat); et standi fundamentum pes, a quo dicitur in aedificiis area pes
                magnus, et qui negotium instituit pedem posuisse : a pede pecudem appellarunt, ut ab
                eodem pedicam et pedisequum. Et peculia tori atque oves aliudve quid, id enim
                peculium primum. Hinc peculatum publicum primo, tum cum pecore diceretur multa et id
                esset coactum in publicum, si erat aversum. </p>
        </div>
        <div subtype="chapter" type="textpart" n="96">
            <p> Ex quo fructus maior, hic est qui Graecis usus. Sus, quod ὗς, bos, quod βοῦς,
                taurus, quod ταῦρος, item ovis, quod ὀῖς: ita enim antiqui dicebant, non ut nunc
                πρόβατον. Possunt in Latio quoque ut in Graecia ab suis vocibus haec eadem ficta.
                Armenta, quod boves ideo maxime parabant, ut inde eligerent ad arandum; inde
                arimenta dicta; postea I tertia littera extrita. Vitulus, quod Graece antiquitus
                ἰταλὸς, aut quod plerique vegeti, vegitulus. Iuvencus, iuvare qui iam ad agrum
                colendum posset.</p>
        </div>
        <div subtype="chapter" type="textpart">
            <p> Capra carpa, a quo scriptum omnicarpae caprae. Ircus, quod Sabini fircus; quod illic
                fedus, in Latio rure edus, qui in urbe ut in multis A addito aedus. Porcus, quod
                Sabini dicunt APRIMO PORCOPOR; inde porcus, nisi si a Graecis, quod Athenis in
                libris sacrorum scripta κάπρῳ καὶ πόρκῳ..</p>
        </div>
        <div subtype="chapter" type="textpart" n="99">
            <p> Aries, ut quidam dicebant ἀρήν veteres, nostri arviga, hinc arvignus. Haec sunt
                quarum in sacruficiis exta in olla, non in veru cocuntur, quas et Accius scribit et
                in pontificiis libris videmus. In hostiis eam dicunt arvigam, quae cornua habeat;
                quoniam is, cui ovi mari testiculi dempti, et cornibus caret; ideo vi natura versa,
                vervex declinatum.</p>
        </div>
        <div subtype="chapter" type="textpart" n="99">
            <p> Pecori ovillo quod agnatus, agnus. Catulus a sagaci sensu et acuto, ut Cato
                Catulus; hinc canis: nisi quod ut tuba ac cornu, aliquod signum cum dent, canere
                dicuntur, quod hic item et noctulucus in custodia et in venando signum voce dat,
                canis dictus.</p>
        </div>
        <div subtype="chapter" type="textpart" n="100">
            <milestone type="alt-chapter" n="XX"/><p> Ferarum vocabula item partim peregrina, ut panthera, leo, utraque graeca,
                et muliercula pantheris et leaena. A quo etiam et recte quoddam panther et leaena.
                Tigris qui est ut leo varius, qui vivus capi adhuc non potuit, vocabulum e lingua
                armenia: nam ibi et sagitta et quod vehementissimum flumen dicitur Tigris. Ursi
                Lucana origo, vel unde illi, nostri, ab ipsius voce. Camelus suo nomine syriaco in
                Latium venit, ut Alexandrea camelopardalis nuper adducta, quod erat figura ut
                camelus, maculis ut panthera. </p>
        </div>
        <div subtype="chapter" type="textpart" n="101">
            <p> Apri ab eo quod in locis asperis, nisi a Graecis quod hi κάπρος. Caprea a
                similitudine quadam caprae. Cervi, quod magna cornua gerunt, gervi, G in C mutavit,
                ut in multis. Lepus, quod Siculi, ut Aeolis quidam Graeci, dicunt λέποριν: a Roma
                quod orti Siculi, ut annales veteres nostri dicunt, fortasse hinc illuc tulerunt et
                hic reliquerunt id nomen. Volpes, ut Aelius dicebat, quod volat pedibus.</p>
        </div>
        <div subtype="chapter" type="textpart" n="102">
            <milestone type="alt-chapter" n="XXI"/><p> Proxima animalia sunt ea quae vivere dicuntur neque habere animam, ut
                virgulta. Virgultum dicitur a viridi, id a vi quadam humoris; quae si exaruit,
                moritur. Vitis, quod ea vini origo. Malum, quod Graeci Aeolis dicunt μᾶλον.
                Pinus.... Iuglans, quod cum haec nux antequam purgatur similis glandis, haec glans
                optima et maxima a Iove et glande iuglans est appellata. Eadem nux, quod ut nox
                aerem, huius sucus corpus facit atrum. </p>
        </div>
        <div subtype="chapter" type="textpart" n="103">
            <p> Quae in hortis nascuntur, alia peregrinis vocabulis, ut Graecis ocimum, menta,
                ruta quam nunc πήγανον appellant; item caulis, lapathium, radix: sic enim antiqui
                Graeci, quam nunc ῥάφανον; item haec Graecis vocabulis: serpillum, rosa, una littera
                commutata; item ex his Graecis Latina coliandron, malache, cyminon; item lilium ab
                leirio et malva ab malachei et sisymbrium a sisymbrio.</p>
        </div>
        <div subtype="chapter" type="textpart" n="101">
            <p> Vernacula: lactuca a lacte, quod olus id habet lac. Brassica ut praesica, quod
                ex eius scapo minutatim praesicatur. Asparagi, quod ex asperis virgultis leguntur et
                ipsi scapi asperi sunt, non leves; nisi graecum, illic quoque enim dicitur
                ἀσπάραγος. Cucumeres dicuntur a curvore, ut curvimeres dicti. Fructus a ferundo, res
                eae quas, fundus et eae quas in fundo ferunt ut fruamur. Hinc declinatae fruges et
                frumentum, sed ea e terra. Etiam frumentum, quod ad exta ollicoqua solet addi ex
                mola, id est ex sale et farre molito. Uvae ab uvore.</p>
        </div>
        <div subtype="chapter" type="textpart" n="105">
            <milestone type="alt-chapter" n="XXII"/><p> Quae manu facta sunt dicam, de victu, de vestitu, de instrumento, et si
                quid aliud videbitur his aptum. De victu antiquissima puls; haec appellata vel quod
                ita Graeci vel ab eo unde scribit Apollodorus, quod ita sonet quom aquae ferventi
                insipitur. Panis, quod primo figura faciebant, ut mulieres in lanificio, panus;
                postea ei figuras facere instituerunt alias. A pane et faciendo panificium coeptum
                dici. Hinc panarium, ubi id servabant, sicut granarium, ubi granum frumenti
                condebant, unde id dictum: nisi ab eo quod Graeci id κρόκην, a quo a Graecis quoque
                granum.... dictum, et in quo ea quae conduntur.</p>
        </div>
        <div subtype="chapter" type="textpart" n="106">
            <p> Hordeum, ab horrido. Triticum, quod tritum e spicis. Far a faciendo, quod in
                pistrino fit. Milium a Graeco: nam id μελίνη. Libum, quod ut libaretur, priusquam
                essetur, erat coctum. Testuatium, quod in testu caldo coquebatur, ut etiam nunc
                Matralibus id faciunt matronae. Circuli, quod mixta farina et caseo et aqua
                circuitum aequabiliter fundebant.</p>
        </div>
        <div subtype="chapter" type="textpart" n="107">
            <p> Hos quidam qui magis incondite faciebant vocabant lixulas et similixulas
                vocabulo Sabino: quae frequentia Sabinis. A globo farinae dilatato, item in oleo
                cocti, dicti globi. Crustulum a crusta pultis, cuius ea, quod ut corium et uritur,
                crusta dicta. Cetera fere aperta a vocabulis Graecis sumpta, ut thrion et
                placenta.</p>
        </div>
        <div subtype="chapter" type="textpart" n="108">
            <p> Quod edebant cum pulte, ab eo pulmentum, ut Plautus; hinc pulmentarium dictum.
                Hoc primum defuit pastoribus caseus, a coacto lacte ut coaxeus dictus. Dein
                posteaquam desierunt esse contenti his quae suapte natura ferebat sine igne, in quo
                erant poma, quae minus cruda esse poterant decoquebant in olla. Ab olla olera dicta,
                quare degenera cruda olera. E quis ad coquendum quod e terra eruitur, ruapa, unde
                rapa. Olea ab elaia; olea grandis orchitis quod eam Attici orchimorion.</p>
        </div>
        <div subtype="chapter" type="textpart" n="109">
            <p> Hinc ad pecudis carnem perventum est. Ut suilla, sic ab aliis generibus
                cognominata. Hanc primo assam, secundo elixam, tertio e iure uti coepisse, natura
                docet. Dictum assum, quod id ab igni assudescit, id est uvescit. Uvidum enim quod
                humidum, et ideo ubi id non est, sucus abest; et ideo sudando assum destillat
                humorem; et ut crudum nimium habet humoris, sic excoctum parum habet suci. Elixum e
                liquore aquae dictum; et ex iure, quod iucundum magis conditione suci.</p>
        </div>
        <div subtype="chapter" type="textpart" n="110">
            <p> Succidia ab suibus caedendis; nam id pecus primum occidere coeperunt domini et
                ut servarent sallere. Tegus suis ab eo quod eo tegitur. Perna a pede sueris. Ex
                abdomine eius offula, dicta ab offa, minima e suere. Insicia ab eo quod insecta
                caro, ut in Carmine Saliorum est, quod in extis dicitur nunc prosectum. Murtatum a
                murta, quod ea large fartis.</p>
        </div>
        <div subtype="chapter" type="textpart" n="111">
            <p> Quod fartum intestinum e crassundiis, Lucanicam dicunt, quod milites a Lucanis
                didicerint, ut, quod Faleriis, Faliscum ventrem. Fundolum a fundo, quod non ut
                reliquae partes, sed ex una parte sola apertum; ab hoc Graecos puto τυφλὸν ἔντερον
                appellasse. Ab eadem fartura farcimina in extis appellata. In quo quod tenuissimum
                intestinum fartum, hila ab hilo dicta, quod ait Ennius: <quote> Neque dispendi facit
                    hilum.</quote> Quod in hoc farcimine summo quiddam eminet, ab eo quod ut in
                capite apex apexabo dicta. Tertium fartum est longavo, quod longius quam duo
                hila.</p>
        </div>
        <div subtype="chapter" type="textpart" n="112">
            <p> Augmentum, quod ex immolata hostia desectum in iecore imponitur in porriciendo
                augendi causa. Magmentum a magis, quod ad religionem magis pertinet; itaque propter
                hoc magmentaria fana constituta locis certis quo id imponeretur. Matteae ab eo quod
                ea Graece ματτύαι. Item Graecis singillatim haec...</p>
        </div>
        <div subtype="chapter" type="textpart" n="113">
            <milestone type="alt-chapter" n="XXIII"/><p> Lana graecum, ut Polybius et Callimachus scribunt. Purpura a purpurae
                maritumae colore; ut Poenicum, quod a Poenis primum dicitur allata. Stamen a stando,
                quod eo stat omne in tela velamentum. Subtemen, quod subit stamini. Trama, quod
                trameat frigus id genus vestimenti. Densum a dentibus pectinis quibus feritur.
                Filum, quod minimum est hilum; id enim minimum est in vestimento. </p>
        </div>
        <div subtype="chapter" type="textpart" n="114">
            <p> Pannus graecum. Qui cum faciunt, panuvellium dictum a pano et volvendo filo.
                Tunica ab tuendo corpore, tunica ut tuendica. Toga a tegendo. Cinctus et cingillum a
                cingendo, alterum viris, alterum mulieribus attributum. </p>
        </div>
        <div subtype="chapter" type="textpart" n="115">
            <milestone type="alt-chapter" n="XXIV"/><p> Arma ab arcendo, quod his arcemus hostem. Parma, quod e medio in omnis
                partis par. Conum, quod cogitur in cacumen versus. Hasta, quod astans solet ferri.
                Iaculum, quod ut iaciatur fit. Tragula a traiciendo. Scutum a sectura ut secutum,
                quod a minute consectis fit tabellis. Umboneis a Graeco, quod ambones. </p>
        </div>
        <div subtype="chapter" type="textpart" n="116">
            <p> Gladius C in G commutato a clade, quod fit ad hostium cladem gladium. Similiter
                ab omine pilum, qui hostis periret, ut perilum. Lorica, quod e loris de corio crudo
                pectoralia faciebant : postea subcidit gallica e ferro sub id vocabulum, ex anulis
                ferrea tunica. Balteum, quod cingulum e corio habebant bullatum, balteum dictum.
                Ocrea, quod opponebatur ob crus. Galea ab galero, quod multi usi antiqui.</p>
        </div>
        <div subtype="chapter" type="textpart" n="117">
            <p> Tubae ab tubis, quos etiam nunc ita appellant tubicines sacrorum. Cornua, quod
                ea quae nunc sunt ex aere, tunc fiebant bubulo e cornu. Vallum, vel quod ea varicare
                nemo posset, vel quod singula ibi extrema bacilla furcillata habent figuram litterae
                V. Cervi ab similitudine cornuum cervi; item reliqua fere ab similitudine ut vineae,
                testudo, aries.</p>
        </div>
        <div subtype="chapter" type="textpart" n="118">
            <milestone type="alt-chapter" n="XXV"/><p> Mensam escariam cillibam appellabant; ea erat quadrata ut etiam nunc in
                castris est. A cibo cilliba dicta; postea rutunda facta, et quod quae a nobis media
                a Graecis μέσα, mensa dicta potest, nisi etiam quod ponebant pleraque in cibo mensa.
                Trulla a similitudine truae, quae quod magna et haec pusilla, ut troula, trulla;
                hinc Graeci τρυήλην. Trua qua e culina in lavatrinam aquam fundunt, trua, quod
                travolat ea aqua. Ab eodem est appellatum truleum: simile enim figura, nisi quod
                latius est, quod concipiat aquam, et quod manubrium cavum non est, nisi in vinario
                truleo. </p>
        </div>
        <div subtype="chapter" type="textpart" n="119">
            <p> Accessit matellio a matula dictus et fictus, qui, posteaquam longius a figura
                matulae discessit, et ab aqua aqualis dictus. Vas aquarium vocant futim, quod in
                triclinio allatam aquam infundebant. Quo postea accessit nanus cum graeco nomine et
                cum latino nomine graeca figura barbatus. Pelvis pedeluis a pedum lavatione.
                Candelabrum a candela: ex his enim funiculi ardentes figebantur. Lucerna post
                inventa, quae dicta a luce, aut quod id vocant Graeci λύχνον.</p>
        </div>
        <div subtype="chapter" type="textpart" n="120">
            <p> Vasa in mensa escaria; ubi pultem aut iurulenti quid ponebant, a capiendo
                catinum nominarunt, nisi quod Siculi dicunt κάτινον ubi assa ponebant. Magidam aut
                langulam alterum a magnitudine alterum a latitudine finxerunt. Patinas a patulo
                dixerunt, ut pusillas, quod his libarent cenam, patellas. Tryblia et canistra quod
                putant esse latina, sunt graeca: τρυβλίον enim et κανοῦν. Graeca reliqua quod aperta
                sunt unde sint relinquo.</p>
        </div>
        <div subtype="chapter" type="textpart" n="121">
            <milestone type="alt-chapter" n="XXVI"/><p> Mensa vinaria rotunda nominabatur cilibantum, ut etiam nunc in castris.
                Id videtur declinatum a graeco κυλικείῳ, id a poculo cylice. Quae in illa capis et
                minores capulae, a capiendo, quod ansatae ut prehendi possent id est capi. Harum
                figuras in vasis sacris ligneas ac fictilis antiquas etiam nunc videmus. </p>
        </div>
        <div subtype="chapter" type="textpart" n="122">
            <p> Praeterea in poculis erant paterae, ab eo, quod latum Latini ita dicunt,
                dictae. Hisce etiam nunc in publico convivio antiquitatis retinendae causa, quom
                magistri fiunt, potio circumfertur; et in sacrificando deis hoc poculo magistratus
                dat deo vinum. Pocula a potione, unde potatio et etiam repotia. Haec possunt a poto,
                quod πότος potio graece.</p>
        </div>
        <div subtype="chapter" type="textpart" n="123">
            <p> Origo potionis aqua, quod aequa summa. Fons unde funditur e terra aqua viva, ut
                fistula a qua fusus aquae. Vas vinarium grandius sinum ab sinu, quod sinum maiorem
                cavationem quam pocula habebant. Item dictae lepestae, quae etiam nunc in diebus
                sacris Sabinis vasa vinaria in mensa deorum sunt posita; apud antiquos scriptores
                graecos inveni appellari poculi genus λεπαστὰν: quare vel inde radices in agrum
                Sabinum et Romanum sunt profectae.</p>
        </div>
        <div subtype="chapter" type="textpart" n="124">
            <p> Qui vinum dabant ut minutatim funderent, a guttis guttum appellarunt; qui
                sumebant minutatim, a sumendo simpulum nominarunt. In huiusce locum in conviviis e
                Graecia successit epichysis et cyathus; in sacruficiis remansit guttus et
                simpulum.</p>
        </div>
        <div subtype="chapter" type="textpart" n="125">
            <p> Altera vasaria mensa erat lapidea quidrata oblonga una columella; vocabatur
                cartibulum. Haec in aedibus ad compluvium apud multos me puero ponebatur et in ea et
                circum eam aenea vasa. A gerendo cartibulum, unde cortibulum post dictum.</p>
        </div>
        <div subtype="chapter" type="textpart" n="126">
            <milestone type="alt-chapter" n="XXVII"/><p> Praeterea erat tertium genus mensae et quadrata vasorum, vocatum
                urnarium, quod urnas cum aqua positas ibi potissimum habebant in culina. Ab eo etiam
                nunc ante balineum locus ubi poni solebat urnarium vocatur. Urnae dictae, quod
                urinant in aqua haurienda ut urinator. Urinare est mergi in aquam. </p>
        </div>
        <div subtype="chapter" type="textpart" n="127">
            <p> Imburvon fictum ab urvo, quod ita flexum ut redeat sursum versus; ut in aratro
                quod est urvom. Calix a caldo, quod in eo calda puls apponebatur et caldum eo
                bibebant. Vas ubi coquebant cibum, ab eo caccabum appellarunt. Veru a versando.</p>
        </div>
        <div subtype="chapter" type="textpart" n="128">
            <milestone type="alt-chapter" n="XXVIII"/><p> Ab sedendo appellatae sedes, sedile, solium, sellae, siliquastrum.
                Deinde ab his subsellium: ut subsipere quod non plane sapit, sic quod non plane erat
                sella, subsellium. Ubi in eiusmodi duo, bisellium dictum. Arca, quod arcebantur
                fures ab ea clausa. Armarium et armamentarium ab eadem origine, sed declinata
                aliter. </p>
        </div>
        <div subtype="chapter" type="textpart" n="129">
            <milestone type="alt-chapter" n="XXIX"/><p> Mundus muliebris dictus a munditia. Ornatus quasi ab ore natus, hinc enim
                maxime sumitur quod eam deceat, itaque id paratur speculo. Calamistrum, quod his
                calfactis in cinere capillus ornatur. Qui ea ministrabat, a cinere cinerarius est
                appellatus. Discerniculum, quo discernitur capillus. Pecten, quod per eum explicatur
                capillus. Speculum a speciendo, quod ibi se spectant. </p>
        </div>
        <div subtype="chapter" type="textpart" n="130">
            <p> Vestis a velis; vela ab eo, quod vellus lana tonsa universa ovis. Id dictum
                quod vellebant. Lanea, ex lana facta. Quod capillum contineret, dictum a rete
                reticulum. Rete ab raritudine. Item texta fasciola, qua capillum in capite
                alligarent, dictum capital a capite, quod sacerdotulae in capite etiam nunc solent
                habere. Sic rica ab ritu, quod Romano ritu sacrificium feminae cum faciunt, capita
                velant. Mitra et reliqua fere in capite postea addita cum vocabulis graecis.</p>
        </div>
        <div subtype="chapter" type="textpart" n="131">
            <milestone type="alt-chapter" n="XXX"/><p> Prius deinde indutui, tum amictui quae sunt tangam. Capitium ab eo quod
                capit pectus, id est ut antiqui dicebant, comprehendit. Indutui alterum quod subtus,
                a quo subucula; alterum quod supra, a quo supparus, nisi id, quod item dicunt Osce.
                Alterius generis item duo : unum quod foris ac palam, palla; alterum quod intus, a
                quo intusium, id quod Plautus dicit: <quote> Indusiatam patagiatam caltulam ac
                    crocotulam.</quote> Multa post luxuria attulit, quorum vocabula apparet esse
                Graeca, ut asbeston. </p>
        </div>
        <div subtype="chapter" type="textpart" n="132">
            <p> Amictui dictum quod ambiectum, est, id est circumiectum. A quo etiam quo
                vestitas se involuunt, circumiectui appellant. Et quod amictui habet purpuram
                circum, vocant circumtextum. Antiquissimi amictui ricinium. Id, quod eo utebantur
                duplici, ab eo quod dimidiam partem retrorsum iaciebant, ab reiciendo ricinium
                dictum.</p>
        </div>
        <div subtype="chapter" type="textpart" n="133">
            <p> Hinc quod facta duo simplicia paria, parilia primo dicta; R exclusum propter
                levitatem. Parapechia, chlamydes, sic multa graeca. Laena, quod de lana multa,
                duarum etiam togarum instar. Ut antiquissimum mulierum ricinium, sic hoc duplex
                virorum.</p>
        </div>
        <div subtype="chapter" type="textpart" n="134">
            <milestone type="alt-chapter" n="XXXI"/><p> Instrumenta rustica quae serendi aut colendi fructus causa facta.
                Sarculum ab serendo ac sariendo. Ligo, quod eo propter latitudinem quod sub terra
                facilius legitur. Pala a pangendo, factum L, G quod fuit. Rutrum ruitrum a ruendo.
            </p>
        </div>
        <div subtype="chapter" type="textpart" n="135">
            <p> Aratrum, quod arruit terram eius ferrum. Vomer, quod vomit eo plus terram.
                Dens, quod eo mordetur terra. Supra id regula quae stat, stiva ab stando : et in ea
                transversa regula manicula, quod manu bubulci tenetur. Qui quasi temo est inter
                boves, bura a bubus; alii hoc a curvo urvom, appellant. Sub iugo medio cavum, quod
                bura extrema addita oppilatur, vocatur cous a cavo. Iugum et iumentum ab iunctu.</p>
        </div>
        <div subtype="chapter" type="textpart" n="136">
            <p> Irpices regula compluribus dentibus, quam item ut plaustrum boves trahunt, ut
                eruant quae in terra serpunt; sirpices, postea irpices S detrito a quibusdam dicti.
                Rastelli, ut irpices, serrae leves; ita qui homo in pratis, per fenisecia eundo,
                festucas corradit, quo ab rasu rastelli dicti. Rastri, quibus dentatis penitus
                eradunt terram atque eruunt, a quo rutu ruastri dicti.</p>
        </div>
        <div subtype="chapter" type="textpart" n="137">
            <p> Falces, a farre littera commutata; haec in Campania seculae a secando. A quadam
                similitudine harum aliae, ut, quod apertum unde, falces fenariae et arborariae et,
                quod non apertum unde, falces lumariae et sirpiculae. Lumariae sunt quibus secant
                lumecta, id est quom in agris serpunt spinae, quas quod ab terra agricolae solvunt,
                id est luunt, lumecta. Falces sirpiculae vocatae ab sirpando, id est ab alligando.
                Sic sirpata dolia quassa, quom alligata his, dicta. Utuntur in vinea alligando
                fasces, incisos fustes, faculas. Has zanclas, Chersonesice.</p>
        </div>
        <div subtype="chapter" type="textpart" n="138">
            <p> Pilum, quod eo far pisunt, a quo ubi id fit dictum pistrinum (L et S inter se
                saepe locum commutant). Inde post in Urbe Lucili pistrina et pistrix. Trapetes molae
                oleariae; vocant trapetes a terendo, nisi graecum est. Ac molae a molliendo: harum
                enim motu eo coniecta molliuntur. Vallum a volatu, quod cum id iactant volant inde
                levia. Ventilabrum, quod ventilatur in aere frumentum.</p>
        </div>
        <div subtype="chapter" type="textpart" n="139">
            <p> Quibus conportatur fructus ac necessariae res: de his fiscina a ferendo dicta,
                corbes ab eo quod eo spicas aliudve quid corruebant; hinc minores corbulae dictae.
                De his quae iumenta ducunt, tragula, ab eo quod ab eo trahitur per terram; sirpea,
                quae virgis sirpatur, id est colligando implicatur, in qua stercus aliudve quid
                vehitur.</p>
        </div>
        <div subtype="chapter" type="textpart" n="146">
            <p> Vehiculum, in quo faba aliudve quid vehitur, quod e viminibus vietur aut eo
                vehitur brevi, est vehiculum dictum est aliis arcera, quae etiam in Duodecim Tabulis
                appellatur; quod ex Tabulis vehiculum erat factum ut arca, arcera dictum. Plaustrum
                ab eo quod non ut in his quae supra dixi ex quadam parte, sed ex omni parte palam
                est, quae in eo vehuntur quod perlucent, ut lapides, asseres, tignum.</p>
        </div>
        <div subtype="chapter" type="textpart" n="141">
            <milestone type="alt-chapter" n="XXXII"/><p> Aedificia nominata a parte ut multa: ab aedibus et faciendo maxime
                aedificium. Et oppidum ab opi dictum, quod munitur opis causa ubi sint, et quod opus
                est ad vitam gerendam. Uti haberent tuta oppida quod opere muniebant, moenia dicta.
                Quo moenitius esset quod exaggerabant, aggeres dicti, et qui aggerem contineret,
                moerus, quod muniendi causa portabatur, munus; quod sepiebant oppidum, e quo moenere
                moerus</p>
        </div>
        <div subtype="chapter" type="textpart" n="142">
            <p> Eius summa pinnae ab his quas insigniti milites in galeis habere solent et in
                gladiatoribus Samnites. Turres a torvis, quod eae proiciunt ante alios. Qua viam
                relinquebant in muro, qua in oppidum portarent, portas.</p>
        </div>
        <div subtype="chapter" type="textpart" n="143">
            <p> Oppida condebant in Latio Etrusco ritu, ut multa, id est iunctis bobus, tauro
                et vacca interiore, aratro circumagebant sulcum. Hoc faciebant religionis causa die
                auspicato, ut fossa et muro essent muniti. Terram unde exculpserant, fossam vocabant
                et introrsum iactam murum. Post ea qui fiebat orbis, urbis principium; qui, quod
                erat post murum, postmoerium dictum, eo usque auspicia urbana finiuntur. Cippi
                pomeri stant et circum Ariciam et circum Romam. Quare et oppida quae prius erant
                circumducta aratro ab orbe et urvo urbes; et, ideo coloniae nostrae omnes in
                litteris antiquis scribuntur urbeis, quod item conditae ut Roma; et ideo coloniae et
                urbes conduntur, quod intra pomerium ponuntur.</p>
        </div>
        <div subtype="chapter" type="textpart" n="144">
            <p> Oppidum quod primum conditum in Latio stirpis Romanae, Lavinium: nam ibi dii
                Penates nostri. Hoc a Latini filia, quae coniuncta Aeneae, Lavinia, appellatum. Hinc
                post triginta annos oppidum alterum conditur, Alba; id ab sue alba nominatum. Haec e
                navi Aeneae cum fugisset Lavinium, triginta parit porcos; ex hoc prodigio post
                Lavinium conditum annis triginta haec urbs facta, propter colorem suis et loci
                naturam Alba Longa dicta. Hinc mater Romuli Rhea, ex hac Romulus, hinc Roma.</p>
        </div>
        <div subtype="chapter" type="textpart" n="145">
            <p> In oppido vici a via, quod ex utraque parte viae sunt aedificia. Fundulae a
                fundo, quod exitum non habent ac pervium non est. Angiportum, sive quod id,
                angustum, sive ab agendo et portu. Quo conferrent suas controversias, et quae
                venderentur vellent quo ferrent, forum appellarunt.</p>
        </div>
        <div subtype="chapter" type="textpart" n="146">
            <p> Ubi quid generatim, additum ab eo cognomen, ut forum boarium, forum olitorium:
                hoc erat antiquum macellum, ubi oolerum copia. Ea loca etiam nunc Lacedaemonii
                vocant macellum, sed Iones ostia hortorum macellotas hortorum, et castelli macella.
                Secundum Tiberim ad Iunium forum piscarium vocant: ideo ait Plautus: Apud Forum
                Piscarium. Ubi variae res. Ad corneta forum cupedinis a cupedio, quod multi forum
                cupidinis a cupiditate.</p>
        </div>
        <div subtype="chapter" type="textpart" n="147">
            <p> Haec omnia posteaquam contracta in unum locum quae ad victum pertinebant, et
                aedificatus locus : appellatum macellum, ut quidam scribunt, quod ibi fuerit hortus;
                alii quod ibi domus fuerit cui cognomen fuit macellus, quae ibi publice sit diruta,
                e qua aedificatum hoc quod vocetur ab eo macellum.</p>
        </div>
        <div subtype="chapter" type="textpart" n="148">
            <p> In foro lacum Curtium a Curtio dictum constat, et de eo triceps historia: nam
                et Procilius non idem prodidit quod Piso, nec quod is Cornelius secutus. A Procilio
                relatum, in eo loco dehisse terram et id ex S. Con. ad haruspices relatum esse :
                responsum deum Manium postilionem postulare id, civem fortissimum eo demitti. Tum
                quendam Curtium virum fortem armatum ascendisse in equum et a Concordia versum cum
                eo praecipitatum; eo facto locum coisse atque eius corpus divinitus humasse ac
                reliquisse genti suae monumentum.</p>
        </div>
        <div subtype="chapter" type="textpart" n="149">
            <p> Piso in Annalibus scribit, Sabino bello, quod fuit Romulo et Tatio, virum
                fortissimum Mettium Curtium Sabinum, quom Romulus cum suis ex superiore parte
                impressionem fecisset, Curtium in locum palustrem, qui tum fuit in foro, antequam
                cloacae sunt factae, secessisse atque ad suos in Capitolium recepisse; ab eo lacum
                Curtium invenisse nomen.</p>
        </div>
        <div subtype="chapter" type="textpart" n="150">
            <p> Cornelius et Lutatius scribunt eum locum esse fulguritum, et ex Senatus. Con.
                septum esse: id quod factum esset a Curtio consule, cui Marcus Genucius fuit
                collega, Curtium appellatum.</p>
        </div>
        <div subtype="chapter" type="textpart" n="158">
            <p> Arx ab arcendo, quod is locus munitissimus Urbis, a quo facillime possit hostis
                prohiberi. Carcer a coercendo, quod exire prohibentur. In hoc pars quae sub terra
                Tullianum, ideo quod additum a Tullio rege. Quod Syracusis, ubi delicti causa
                custodiuntur, vocantur latomiae, inde Lautumia translatum, vel quod hic quoque in eo
                loco lapidicinae fuerunt.</p>
        </div>
        <div subtype="chapter" type="textpart" n="152">
            <p> In eo, Lauretum ab eo quod ibi sepultus est Tatius rex, qui ab Laurentibus
                interfectus est, vel ab silva laurea, quod ea ibi excisa, est aedificatus vicus, ut
                inter Sacram Viam et macellum editum Corneta a cornis, quae abscisae loco
                reliquerunt nomen, ut Esculetum ab esculo dictum et Fagutal a fago, unde etiam Iovis
                Fagutalis, quod ibi sacellum.</p>
        </div>
        <div subtype="chapter" type="textpart" n="153">
            <p> Armilustrum ab ambitu lustri: locus idem Circus Maximus, dictus, quod circum
                spectaculis aedificatus ubi ludi fiunt, et quod ibi circum metas fertur pompa et
                equi currunt. Itaque dictum in Cornicularia militis adventu, quem circumeunt
                ludentes: <quote> Quid cessamus ludos facere? Circus noster ecce adest.</quote> In
                circo primo unde mittuntur equi, nunc dicuntur carceres, Naevius oppidum appellat.
                Carceres dicti, quod coercentur equi, ne inde exeant antequam magistratus signum
                misit. Quod ad muri speciem pinnis turribusque carceres olim fuerunt, scripsit
                poeta: Dictator ubi currum insidit, pervehitur usque ad oppidum.</p>
        </div>
        <div subtype="chapter" type="textpart" n="154">
            <p> Intumus circus ad Murcim, vocatur, ut Procilius aiebat, ab urceis, quod is
                locus esset inter figulos; alii dicunt a murteto declinatum, quod ibi id fuerit;
                cuius vestigium manet, quod ibi est sacellum etiam nunc Murteae Veneris. Item simili
                de causa Circus Flaminius dicitur, qui circum aedificatus est Flaminium Campum, et
                quod ibi quoque ludis Tauriis equi circum metas currunt.</p>
        </div>
        <div subtype="chapter" type="textpart" n="155">
            <p> Comitium ab eo quod coibant eo comitiis curiatis et litium causa. Curiae duorum
                generum: nam et ubi curarent sacerdotes res divinas, ut Curiae Veteres, et ubi
                senatus humanas, ut Curia Hostilia, quod primus aedificavit Hostilius rex. Ante hanc
                Rostra: cuius id vocabulum, ex hostibus capta fixa sunt rostra. Sub dextra huius a
                Comitio locus substructus, ubi nationum subsisterent legati, qui ad senatum essent
                missi. Is Graecostasis appellatus a parte, ut multa.</p>
        </div>
        <div subtype="chapter" type="textpart" n="156">
            <p> Senaculum supra Graecostasim, ubi aedis Concordiae et basilica Opimia.
                Senaculum vocatum, ubi senatus aut ubi seniores consisterent, dictum gerusia apud
                Graecos. Lautolae ab lavando, quod ibi ad Ianum Geminum aquae caldae fuerunt. Ab his
                palus fuit in minore Velabro, a quo, quod ibi vehebantur lintribus, Velabrum, ut
                illud de quo supra dictum est.</p>
        </div>
        <div subtype="chapter" type="textpart" n="157">
            <p> Aequimelium, quod aequata Meli domus publice, quod regnum occupare voluit is.
                Locus ad Busta Gallica, quod Roma recuperata Gallorum ossa qui possederunt urbem ibi
                coacervata ac consepta. Locus qui vocatur Doliola ad cluacam Maxumam, ubi non licet
                despuere, a doliolis sub terra. Eorum duae traditae historiae, quod alii inesse
                aiunt ossa cadaverum, alii Numae Pompilii religiosa quaedam post mortem eius
                infossa. Argiletum sunt qui scripserunt ab Argola seu Agroia, quod is huc venerit
                ibique sit sepultus; alii ab argilla, quod ibi id genus terrae sit.</p>
        </div>
        <div subtype="chapter" type="textpart" n="158">
            <p> Clivus Publicius ab aedilibus plebei Publicis qui eum publice aedificarunt.
                Simili de causa Pullius et Cosconius, quod ab his viocuris dicuntur aedificati.
                Clivos proxumus a Flora susus versus Capitolium Vetus, quod ibi sacellum Iovis
                Iunonis Minervae, et id antiquius quam aedis quae in Capitolio facta.</p>
        </div>
        <div subtype="chapter" type="textpart" n="159">
            <p> Exquiliis Vicus Africus, quod ibi obsides ex Africa bello Punico dicuntur
                custoditi. Vicus Cyprius a cypro, quod ibi Sabini cives additi consederunt, qui a
                bono omine id appellarunt; nam cyprum Sabine bonum. Prope hunc vicus Sceleratus,
                dictus a Tullia Tarquini Superbi uxore, quod ibi cum iaceret pater occisus, supra
                eum carpentum mulio ut inigeret iussit.</p>
        </div>
        <div subtype="chapter" type="textpart" n="160">
            <milestone type="alt-chapter" n="XXXIII"/><p> Quoniam vicus constat ex domibus, nunc earum vocabula videamus. Domus
                graecum, et ideo in aedibus sacris ante cellam, ubi sedes dei sunt, Graeci dicunt
                πρόδομον, quod post est, ὀπισθόδομον. Aedis ab aditu, quod plano pede adibant.
                Itaque ex aedibus efferri indictivo funere praeco etiam eos dicit qui ex tabernis
                efferuntur, et omnes in censu villas inde dedicamus aedes. </p>
        </div>
        <div subtype="chapter" type="textpart" n="161">
            <p> Cavum aedium dictum, qui locus tectus intra parietes relinquebatur patulus, qui
                esset ad communem omnium usum. In hoc locus si nullus relictus erat, sub divo qui
                esset, dicebatur testudo ab testudinis similitudine, ut est in praetorio in castris.
                Si relictum erat in medio ut lucem caperet, deorsum quo impluebat, dictum impluvium
                : susum qua compluebat compluvium: utrumque a pluvia. Tuscanicum dictum a Tuscis,
                posteaquam illorum cavum aedium simulare coeperunt. Atrium appellatum ab Atriatibus
                Tuscis; illinc enim exemplum sumptum.</p>
        </div>
        <div subtype="chapter" type="textpart" n="162">
            <p> Circum cavum aedium erat unius cuiusque rei utilitatis causa parietibus
                dissepta: ubi quid conditum esse volebant, a celando cellam appellarunt; penariam
                ubi penus; ubi cubabant cubiculum; ubi cenabant cenaculum vocitabant, ut etiam nunc
                Lanuvi apud aedem Iunonis et in cetero Latio ac Faleris et Cordubae dicuntur.
                Posteaquam in superiore parte cenitare coeperunt, superioris domus universa
                caenacula dicta; posteaquam ubi caenabant plura facere coeperunt, ut in castris ab
                hieme hiberna, hibernum domus vocarunt; contraria ...........</p>
        </div>
        <div subtype="chapter" type="textpart" n="163">
            <milestone type="alt-chapter" n="XXXIV"/><p> ... ligionem Porcius designat quom de Ennio scribens dicit eum coluisse
                Tutilinae loca. Sequitur Porta Naevia, quod in nemoribus Naeviis: (Naevii etenim
                loca, ubi ea, sic dicta. Deinde Rauduscula, quod aerata fuit. Aes raudus dictum; ex
                eo veteribus in mancipiis scriptum: Raudusculo libram ferito. Hinc Lavernalis ab ara
                Lavernae, quod ibi ara eius. </p>
        </div>
        <div subtype="chapter" type="textpart" n="164">
            <p> Praeterea intra muros video portas dici. In Palatio Mucionis a mugitu, quod ea
                pecus in buceta tum ante antiquum oppidum exigebant; alteram Romanulam, ab Roma
                dictam, quae habet gradus in Nova Via ad Volupiae sacellum.</p>
        </div>
        <div subtype="chapter" type="textpart" n="165">
            <p> Tertia est Ianualis, dicta ab Iano; et ideo ibi positum Iani signum; et ius
                institutum a Pompilio, ut scribit in Annalibus Piso, ut sit aperta semper, nisi cum
                bellum sit nusquam. Traditum est memoriae, Pompilio rege fuisse opertam, et post
                Tito Manlio consule, bello Carthaginiensi primo confecto, et eodem anno opertam et
                apertam.</p>
        </div>
        <div subtype="chapter" type="textpart" n="166">
            <milestone type="alt-chapter" n="XXXV"/><p> Super lectulis origines quas adverti, hae. Lectica, quod legebant unde
                eam facerent stramenta atque herbam, ut etiam nunc fit in castris. Lecti, quod, ne
                essent in terra, sublimis in his ponebant; nisi ab eo quod Graeci antiqui dicebant
                λέκτρον, lectum potius. Qui lecticam involvebant, quod fere stramenta erant e
                segete, segestria appellarunt, ut etiam nunc in castris, nisi si a Graecis: nam
                στέγαστρον. Ubi lectus mortui quod fertur, dicebant feretrum nostri, Graeci
                φέρετρον. </p>
        </div>
        <div subtype="chapter" type="textpart" n="167">
            <p> Posteaquam transierunt ad culcitas, quod in eas acus aut tomentum aliudve quid
                calcabant, ab inculcando culcita dicta. Hac quicquid insternebant, ab sternendo
                stragulum appellabant. Pulvinar vel a plumis vel a pellulis declinarunt. Quibus
                operibantur, operimenta, et pallia opercula dixerunt. In his multa peregrina, ut
                sagum, reno gallica, ut gaunaca et amphimallum graeca; contra Latinum toral, ante
                torum, et torus a torvo, quod is in promptu. Ab hac similitudine torulus, in
                mulieris capite ornatus.</p>
        </div>
        <div subtype="chapter" type="textpart" n="168">
            <p> Qua simplici scansione scandebant in lectum non altum, scabellum, in altiorem,
                scamnum. Duplicata scansio gradus dicitur, quod gerit in inferiore superiorem.
                Graeca sunt περιστρώματα et περιπετάσματα, sic alia quae item convivii causa ibi
                multa.</p>
        </div>
        <div subtype="chapter" type="textpart" n="169">
            <milestone type="alt-chapter" n="XXXVI"/><p> Pecuniae signatae vocabula sunt. Aeris et argenti haec. As ab aere.
                Dupondius ab duobus ponderibus, quod unum pondus assipondium dicebatur. Id ideo quod
                as erat libra pondo. Deinde ab numero reliquom dictum usque ad centussis, ut as
                singulari numero; ab tribus assibus tressis, et sic proportione usque ad nonussis.
            </p>
        </div>
        <div subtype="chapter" type="textpart" n="170">
            <p> In denario numero hoc mutat; quod primum est ab decem assibus decussis,
                secundum ab duobus decussibus bicessis. Reliqua conveniunt, quod est ut tricessis
                proportione usque ad centussis, quo maius aeris proprium vocabulum non est: nam
                ducentis et sic proportione quae dicuntur non magis asses quam denarii aliaeve quae
                res significantur.</p>
        </div>
        <div subtype="chapter" type="textpart" n="171">
            <p> Aeris minima pars sextula, quod sexta pars unciae. Semuncia, quod dimidia pars
                unciae; se valet dimidium, ut in selibra et semodio. Uncia ab uno. Sextans ab eo
                quod sexta pars assis, ut quadrans quod quarta, et triens quod tertia pars. Semis,
                quod semias, id est dimidium assis, ut supra dictum est. Septunx a septem et uncia
                conlisum.</p>
        </div>
        <div subtype="chapter" type="textpart" n="172">
            <p> Reliqua obscuriora, quod ab deminutione, et ea quae deminuuntur ita sunt, ut
                extremas syllabas habeant, unde una dempta uncia deunx; dextans dempto sextante;
                dodrans dempto quadrante; bes, ut olim des, dempto triente.</p>
        </div>
        <div subtype="chapter" type="textpart" n="173">
            <p> In argento nummi; id ab Siculis. Denarii, quod denos aeris valebant; quinarii,
                quod quinos; sestertius, quod duobus semis additur (dupondius enim et semis antiquus
                sestertius est), et veteris consuetudinis ut retro aere dicerent, ita ut semis
                tertius, quartus semis, pronuntiarent, ab semis tertius sestertius dictus.</p>
        </div>
        <div subtype="chapter" type="textpart" n="174">
            <p> Nummi denarii decuma libella, quod libram pondo as valebat, et erat ex argento
                parva. Sembella, quod libellae dimidium, quod semis assis. Terruncius a tribus
                unciis, quod libellae ut haec quarta pars, sic quadrans assis eadem.</p>
        </div>
        <div subtype="chapter" type="textpart" n="175">
            <p> Pecunia vocabulum mutat, nam potest item dici dos, arrabo, merces, corollarium.
                Dos si nuptiarum causa data; haec Graece δωτίνη, ita enim hoc Siculi. Ab eodem
                donum, nam graece ut ISSEDONION, et ut alii δόμα et ut Attici δόσιν. Arrabo sic
                data, ut reliquum reddatur; hoc verbum item a Graeco ἀρραβών. Reliquum, quod ex eo
                quod debitum reliquom.</p>
        </div>
        <div subtype="chapter" type="textpart" n="176">
            <p> Damnum a demptione, quom minus re factum quam quanti constat. Lucrum ab luendo,
                si amplius quam ut exsolveret, quanti esset, receptum. Detrimentum a detritu, quod
                ea quae trita minoris pretii. Ab eodem mente, intertrimentum ab eo, quod duo quae
                inter se trita, et deminuta; a quo etiam intertrigo dicta.</p>
        </div>
        <div subtype="chapter" type="textpart" n="177">
            <p> Multa pecunia quae a magistratu dicta, ut exigi posset ob peccatum; quod
                singulae dicuntur, appellatae eae multae, et quod olim vinum dicebant multam: itaque
                quom in dolium aut culeum vinum addunt rustici, prima urna addita dicunt etiam nunc.
                Poena a poeniendo aut quod post peccatum sequitur. Pretium, quod emptionis
                aestimationisve causa constituitur, dictum a peritis, quod hi soli facere possunt
                recte id.</p>
        </div>
        <div subtype="chapter" type="textpart" n="178">
            <p> Si quid datum pro opera aut opere, merces, a merendo. Quod manu factum erat et
                datum pro eo, manupretium, a manibus et pretio. Corollarium, si additum praeter quam
                quod debitum; eius vocabulum fictum a corollis, quod eae, cum placuerant actores, in
                scena dari solitae. Praeda est ab hostibus capta, quod manu parta, ut parida praeda.
                Praemium a praeda, quod ob recte quid factum concessum.</p>
        </div>
        <div subtype="chapter" type="textpart" n="179">
            <p> Si datum quod reddatur, mutuum, quod Siculi μοῖτον: itaque scribit Sophron
                μοῖτον ἀνθύμῳ. Et munus, quod mutuo animo qui sunt dant officii causa. Alterum
                munus, quod muniendi causa imperatum, a quo etiam municipes, qui una munus fungi
                debent, dicti.</p>
        </div>
        <div subtype="chapter" type="textpart" n="180">
            <p> Si est ea pecunia quae in iudicium venit in litibus, sacramentum a sacro. Qui
                petebat et qui infitiabatur, de aliis rebus uterque quingenos aeris ad pontificem
                deponebant, de aliis rebus item certo alio legitimo numero assum; qui iudicio
                vicerat, suum sacramentum e sacro auferebat, victi ad aerarium redibat.</p>
        </div>
        <div subtype="chapter" type="textpart" n="181">
            <p> Tributum dictum a tribubus, quod ea pecunia, quae populo imperata erat,
                tributim a singulis pro portione census exigebatur. Ab hoc ea quae assignata erat,
                attributum dictum; ab eo quoque quibus attributa erat pecunia, ut militi reddant,
                tribuni aerarii dicti; id quod attributum erat, aes militare. Hoc est quod ait
                Plautus: <quote> Cedit miles, aes petit.</quote> Et hinc dicuntur milites aerarii ab
                aere, quod stipendia facerent.</p>
        </div>
        <div subtype="chapter" type="textpart" n="182">
            <p> Hoc ipsum stipendium a stipe dictum, quod aes quoque stipem dicebant; nam quod
                asses librae, pondo erant, qui acceperant maiorem numerum non in arca ponebant, sed
                in aliqua cella stipabant, id est componebant, quo minus loci occuparet; ab stipando
                stipem dicere coeperunt. Stips ab στοιβή fortasse, graeco verbo. Id apparet, quod,
                ut tum institutum, etiam nunc diis cum thesauris asses dant, stipem dicunt, et qui
                pecuniam alligat, stipulari et restipulari. Militis stipendia ideo, quod eam stipem
                pendebant; ab eo etiam Ennius scribit: Poeni stipendia pendunt.</p>
        </div>
        <div subtype="chapter" type="textpart" n="183">
            <p> Ab eodem aere pendendo dispensator; et in Tabulis scribimus expensum; et inde
                prima pensio et sic secunda aut quae alia; et dispendium ideo quod in dispendendo
                solet minus fieri; compendium quod quom compenditur una fit; a quo usura, quod in
                sorte accedebat, impendium appellatum; quae quom accederet ad sortem, usu usura
                dicta, ut sors quod suum fit sorte. Per trutinam solvi solitum, vestigium etiam nunc
                manet in aede Saturni, quod ea etiam nunc propter pensuram trutinam habet positam.
                Ab aere aerarium appellatum.</p>
        </div>
        <div subtype="chapter" type="textpart" n="184">
            <milestone type="alt-chapter" n="XXXVII"/><p> Ad vocabula quae pertinere sumus rati ea quae loca et ea quae in locis
                sunt, satis ut arbitror dicta, quod neque parum multa sunt aperta, neque, si amplius
                velimus volumen patietur. Quare in prouimo, ut in primo libro dixi, quod sequitur de
                temporibus dicam. </p>
        </div>
    </div>
    <div type="textpart" subtype="book" n="6">
        <head>LIBER SEXTUS.</head>
        <div subtype="chapter" type="textpart" n="1">
            <milestone type="alt-chapter" n="I"/><p> Origines verborum quae sint locorum, et ea quae in his in priore libro
                scripsi. In hoc dicam de vocabulis temporum et earum rerum quae in agendo fiunt aut
                dicuntur cum tempore aliquo, ut sedetur, ambulatur, loquontur. Atque si qua erunt ex
                diverso genere adiuncta, potius cognationi verborum quam auditori calumnianti
                geremus morem.</p>
        </div>
        <div subtype="chapter" type="textpart" n="2">
            <p> Huius rei auctor satis mihi Chrysippus et Antipater, et illi in quibus, si non
                tantum acuminis, at plus litterarum, in quo est Aristophanes et Apollodorus, qui
                omneis verba ex verbis ita declinari scribunt, ut verba litteras alia assumant, alia
                mittant, alia commutent, ut fit in turdo, in turdario et turdelice. Sic declinantes
                Graeci nostra nomina dicunt Lucienum Λεύκίενον et Quinctium Κοΐντον, et Ἀρίσταρχον
                illi, nos Aristarchum et Δίωνα Dionem; sic, inquam, consuetudo nostra multa
                declinavit, ut a veter vetus, ut ab solu solum, ab loebeso liberam, ab lasibus
                lares: quae obruta vetustate ut potero eruere conabor. </p>
        </div>
        <div subtype="chapter" type="textpart" n="3">
            <milestone type="alt-chapter" n="II"/><p> Dicemus primo de temporibus, tum quae per ea fiunt, sed ita ut ante de natura
                eorum: ea enim dux fuit ad vocabula imponenda homini. Tempus esse dicunt intervallum
                mundi motus. Id divisum in parteis aliquot maxime ab solis et lunae cursu; itaque ab
                eorum tenore temperato tempus dictum, unde tempestiva; et a motu eorum qui toto
                caelo coniunctus mundus.</p>
        </div>
        <div subtype="chapter" type="textpart" n="4">
            <p> Duo motus solis: alter cum caelo, quo ab oriente ad occasum venit, quo tempus id
                ad hoc deo dies appellatur. Meridies ab eo quod medius dies. D antiqui, non R in hoc
                dicebant, ut Praeneste incisum in solario vidi. Solarium dictum id, in quo horae in
                sole inspiciebantur, vel horologium ex aqua, quod Cornelius in Basilica Aemilia et
                Fulvia inumbravit. Diei principium mane, quod tum manat dies ab oriente, nisi potius
                quod bonum antiqui dicebant manum, ad cuiusmodi religionem Graeci quoque cum lumen
                affertur, solent dicere φῶς ἀγαθὸν.</p>
        </div>
        <div subtype="chapter" type="textpart" n="5">
            <p> Suprema summum diei, id ab superrimo. Hoc tempus XII Tabulae dicunt occasum esse
                solis; sed postea lex Plaetoria id quoque tempus esse iubet supremum quo praetor in
                Comitio supremam pronuntiavit populo. Secundum hoc dicitur crepusculum a crepero. Id
                vocabulum sumpserunt a Sabinis, unde veniunt Crepusci nominati Amiterno, qui eo
                tempore erant nati, ut Lucii prima luce. In Reatino crepusculum significat dubium;
                ab eo res dictae dubiae creperae, quod crepusculum dies etiam nunc sit an iam nox
                multis dubium.</p>
        </div>
        <div subtype="chapter" type="textpart" n="6">
            <p> Nox, quod, ut Catulus ait, omnia nisi interveniat sol pruina obriguerint, quod
                nocet, nox, nisi quod Graece νύξ, nox. Quom stella prima exorta (eum Graeci vocant
                ἕσπερον, nostri vesperuginem ut Plautus: <quote> Neque Vesperugo neque Vergiliae
                    occidun :</quote> id tempus dictum a Graecis ἑσπέρα, Latine vesper; ut ante
                solem ortum, quod eadem stella vocatur iubar, quod iubata, Pacuvianus dicit pastor:
                    <quote> Exorto iubare, noctis decurso itinere;</quote> Ennius: <quote> Ajax,
                    quod lumen, iubarne in caelo cerno ?</quote></p>
        </div>
        <div subtype="chapter" type="textpart" n="7">
            <p> Inter vesperuginem et iubar dicta nox intempesta, ut in Bruto Cassii quod dicit
                Lucretia: <quote> Nocte intempesta nostram devenit domum.</quote> Intempestam Aelius
                dicebat quom tempus agendi est nullum, quod alii concubium appellarunt, quod omnes
                fere tunc cubarent; alii ab eo quod sileretur silentium noctis, quod idem Plautus
                tempus conticinium: scribit enim: Videbimus: factum volo. Redito conticinio.</p>
        </div>
        <div subtype="chapter" type="textpart" n="8">
            <p> Alter motus solis est aliter ac caeli, quod movetur a bruma ad solstitium. Dicta
                bruma, quod brevissimus tunc dies est; solstitium, quod sol eo die sistere
                videbatur; aut quod ad nos versum proximum est solstitium. Quom venit in medium
                spatium inter brumam et solstitium, quod dies aequus fit ac nox, aequinoctium
                dictum. Tempus a bruma ad brumam dum sol redit, vocatur annus, quod ut parvi circuli
                anuli, sic magni dicebantur circites ani, unde annus.</p>
        </div>
        <div subtype="chapter" type="textpart" n="9">
            <p> Huius temporis pars prima hiems, quod tum multi imbres; hinc hibernacula,
                hibernum; vel, quod tum anima quae flatur omnium apparet, ab hiatu hiems. Tempus
                secundum ver, quod tum virere, incipunt virgulta ac vertere se tempus anni; nisi
                quod Iones dicunt ἦρ ver. Tertium ab aestu aestas; hinc aestivum; nisi forte a
                Graeco αἴθεσθαι. Quartum autumnus...</p>
        </div>
        <div subtype="chapter" type="textpart" n="10">
            <p>.... ab sole, sicut mensis a lunae motu dictus, dum ab sole profecta rursus redit
                ad eum. Luna quod Graece olim dicta μήνη, unde illorum μῆνες, ab eo nostri. A
                mensibus intermestris dictum, quod putabant inter prioris mensis senescentis
                extremum diem et novam lunam esse diem, quem diligentius Attici ἔνην καὶ νέαν
                appellarunt, ab eo quod eo die potest videri extrema et prima luna.</p>
        </div>
        <div subtype="chapter" type="textpart" n="11">
            <p> Lustrum nominatum tempus quinquennale a luendo, id est solvendo; quod quinto
                quoque anno vectigalia et ultro tributa per censores persolvebantur. Seclum spatium
                annorum centum vocarunt, dictum a sene, quod longissimum spatium senescendorum
                hominum id putarunt. Aevom ab aetate omnium annorum; hinc aeviternum, quod factum
                est aeternum; quod Graeci αἰῶνα, id ait Chrysippus esse ἀεὶ ὄν. Ab eo Plautus:
                    <quote> Non omnis aetas ad perdiscendum est satis,</quote> hinc poetae: Aeterna
                templa caeli. </p>
        </div>
        <div subtype="chapter" type="textpart" n="12">
            <milestone type="alt-chapter" n="III"/><p> Ad naturalια discrimenα civilia vocabula dierum accesserunt. Dicam prius
                qui deorum causa, tum qui hominum, sιnt instituti dies. Agonales per quos rex in
                regia arietem immolat, dicti ab agone, eo quod interrogat a principe civitatis et
                princeps gregis immolatur. Carmentalia nominantur quod sacra tum et feriae
                Carmentis.</p>
        </div>
        <div subtype="chapter" type="textpart" n="13">
            <p> Lupercalia dicta, quod in Lupercali luperci sacra faciunt. Rex quom ferias
                menstruas Nonis Februariis edicit, hunc diem Februatum appellat. Februm Sabini
                purgamentum, et id in sacris nostris verbum non ignotum: nam pellem capri, cuius de
                loro caeduntur puellae Lupercalibus, veteres februm vocabant, et Lupercalia
                Februatio, ut in Antiquitatum libris demonstravi. Quirinalia a Quirino, quod ei deo
                feriae et eorum hominum, qui Furnacalibus suis non fuerunt feriati. Feralia ab
                inferis et ferendo, quod ferunt tum epulas ad sepulcrum, quibus ius ibi parentare.
                Terminalia, quod is dies anni extremus constitutus; duodecimus enim mensis fuit
                Februarius et quom intercalatur, inferiores quinque dies duodecimo demuntur mense.
                Equiria ab equorum cursu; eo die enim ludis currunt in Martio Campo.</p>
        </div>
        <div subtype="chapter" type="textpart" n="14">
            <p> Liberalia dicta, quod per totum oppidum eo die sedent ut sacerdotes Liberi, anus
                hedera coronatae, cum libis et foculo pro emptore sacrificantes. In libris Saliorum,
                quorum cognomen Agonensium, forsitan hic dies ideo appelletur potius Agonia.
                Quinquatrus: hic dies unus ab nominis errore observatur, proinde ut sint quinque.
                Dictus, ut ab Tusculanis post diem sextum Idus similiter vocatur Sexatrus, et post
                diem septimum Septimatrus, sic hic, quod erat post diem quintum idus, Quinquatrus.
                Dies Tubulustrium appellatur, quod eo die in atrio Sutorio sacrorum tubae
                lustrantur.</p>
        </div>
        <div subtype="chapter" type="textpart" n="15">
            <p> Megalesia dicta a Graecis, quod ex Libris Sibyllinis arcessita ab Attalo rege
                Pergama, ubi prope murum Megalesion, id est templum eius deae, unde advecta Romam.
                Fordicidia a fordis bubus. Bos forda quae fert in ventre. Quod eo die publice
                immolantur boves praegnantes in curiis complures, a fordis caedendis Fordicidia
                dicta. Palilia dicta a Pale, quod ei feriae, ut Cerialia a Cerere.</p>
        </div>
        <div subtype="chapter" type="textpart" n="16">
            <p> Vinalia a vino; hic dies Iovis, non Veneris; huius rei cura non levis in Latio:
                nam aliquot locis vindemiae primum ab sacerdotibus publice fiebant, ut Romae etiam
                nunc; nam flamen Dialis auspicatur vindemiam, et ut iussit vinum legere, agna Iovi
                facit, inter cuius exta caesa et porrecta flamen primus vinum legit. In Tusculanis
                portis est scriptum: <quote> Vinum novum ne vehatur in urbem ante quam Vinalia
                    kalentur.</quote> Robigalia dicta ab Robigo; secundum segetes huic deo
                sacrificatur, ne robigo occupet segetes...</p>
        </div>
        <div subtype="chapter" type="textpart" n="17">
            <p>... Dies Vestalia ut virgines Vestales a Vesta. Quinquatrus minusculae dictae
                Juniae Idus ab similitudine maiorum, quod tibicines tum feriati vagantur per urbem,
                et conveniunt ad Aedem Minervae. Dies Fortis Fortunae appellatus ab Servio Tullio
                rege, quod is fanum Fortis Fortunae secundum Tiberim extra urbem Romam dedicavit
                Iunio mense.</p>
        </div>
        <div subtype="chapter" type="textpart" n="18">
            <p> Dies Poplifugia videtur nominatus, quod eo die tumultu repente fugerit populus;
                non multo enim post hic dies quam decessus Gallorum ex urbe, et qui tum sub urbe
                populi, ut Ficuleates ac Fidenates et finitimi alii, contra nos coniurarunt. Aliquot
                huius diei vestigia fugae in sacris apparent, de quibus rebus Antiquitatum Libri
                plura referunt. Nonae Caprotinae, quod eo die in Latio Iunoni Caprotinae mulieres
                sacrificant et sub caprifico faciunt; e caprifico adhibent virgam. Cur hoc, toga
                praetexta data eis ...</p>
        </div>
        <div subtype="chapter" type="textpart" n="19">
            <p> ... Apollinaribus Ludis docuit populum. Neptunalia a Neptuno: eius enim dei
                feriae. Furrinalia Furrinae, quod ei deae feriae publicae, dies is; cuius deae honos
                apud antiquos. Nam ei sacra instituta annua et flamen attributus ; nunc vix nomen
                notum paucis. Portunalia dicta a Portuno, cui eo die aedes in portu Tiberino facta
                et feriae institutae.</p>
        </div>
        <div subtype="chapter" type="textpart" n="20">
            <p> Vinalia rustica dicuntur ante diem XIV Kalendas Septembres, quod tum Veneri
                dedicata aedes et horti ei deae dicantur, ac tum sunt feriati holitores. Consualia
                dicta a Conso, quod tum feriae publicae ei deo, et in circo ad aram eius ab
                sacerdotibus ludi illi, quibus virgines Sabinae raptae. Volcanalia a Volcano, quod
                ei tum feriae et quod eo die populus pro se in ignem animalia mittit.</p>
        </div>
        <div subtype="chapter" type="textpart" n="21">
            <p> Opeconsiva dies ab dea Ope Consiva, cuius in regia sacrarium, quod adeo artum,
                eo praeter virgines Vestales et sacerdotem publicum introeat nemo. Is cum eat,
                suffibulum ut habeat scriptum. Id dicitur ab suffiendo ut subliigaculum. Volturnalia
                a deo Volturno cuius feriae tum. Octobri mense Meditrinalia dies, dictus a medendo,
                quod Flaccus flamen Martialis dicebat, hoc die solitum vinum novum et vetus libari
                et degustari medicamenti causa; quod facere solent etiam nunc multi quom dicunt:
                Novum vetus vinum bibo: novo veteri morbo medeor.</p>
        </div>
        <div subtype="chapter" type="textpart" n="22">
            <p> Fontanalia a Fonte, quod is dies feriae eius; ab eo tum et in fontes coronas
                iaciunt et puteos coronant. Armilustrium ab eo quod in Armilustrio armati sacra
                faciunt, nisi locus potius dictus ab his; sed quod de his prius, id ab ludendo aut
                lustro, id est quod circumibant ludentes ancilibus armati. Saturnalia dicta ab
                Saturno, quod eo die feriae eius, ut post diem tertium Opalia Opis.</p>
        </div>
        <div subtype="chapter" type="textpart" n="23">
            <p> Angeronalia ab Angerona cui sacrificium fit in Curia Acculeia et cuius feriae
                publicae is dies. Larentinal, quem diem quidam in scribendo Larentalia appellant, ab
                Acca Larentia nominatus, cui sacerdotes nostri publice parentant e sexto die, qui ab
                ea dicitur..</p>
        </div>
        <div subtype="chapter" type="textpart" n="24">
            <p> ... diem Tarentum Accas Tarentinas. Hoc sacrificium fit in Velabro, qua in Novam
                viam exitur, ut aiunt quidam, ad sepulcrum Accae, ut quod ibi prope faciunt diis
                Manibus Servilibus sacerdotes; qui uterque locus extra urbem antiquam fuit non longe
                a porta Romanula, de qua in priore libro dixi. Dies Septimontium nominatus ab his
                septem montibus, in quis sita Urbs est; feriae non populi, sed montanorum modo, ut
                Paganalia, qui sunt alicuius pagi.</p>
        </div>
        <div subtype="chapter" type="textpart" n="25">
            <p> De statutis diebus dixi; de annalibus nunc dicam. Compitalia dies attributus
                Laribus Compitalibus: ideo ubi viae competunt, tum in competis sacrificatur.
                Quotannis is dies concipitur. Similiter Latinae Feriae dies conceptivus dictus a
                Latinis populis, quibus ex Albano Monte ex sacris carnem petere fuit ius cum
                Romanis, a quibus Latinis Latinae dictae.</p>
        </div>
        <div subtype="chapter" type="textpart" n="26">
            <p> Sementivae Feriae dies is, qui a pontificibus dictus, appellatus a semente, quod
                sationis causa susceptae. Paganicae eiusdem agriculturae causa susceptae, ut
                haberent in agris omnis pagus, unde paganicae dictae. Sunt praeterea feriae
                conceptivae quae non sunt annales, ut hae quae dicuntur sine proprio vocabulo aut
                cum perspicuo, ut Novendiales sunt. </p>
        </div>
        <div subtype="chapter" type="textpart" n="27">
            <milestone type="alt-chapter" n="IV"/><p> De his diebus satis; nunc iam, qui hominum causa constituti, videamus. Primi
                dies mensium nominati Calendae, quod his diebus calantur eius mensis Nonae a
                pontificibus, quintanae an septimanae sint futurae, in Capitolio in Curia Calabra
                sic: Die te quinti calo Iuno Covella Septem dies te calo Juno Covella.</p>
        </div>
        <div subtype="chapter" type="textpart" n="28">
            <p> Nonae appellatae aut quod ante diem nonum Idus semper, aut quod, ut novus annus
                calendae Ianuariae ab novo sole appellatae, novus mensis ab nova luna Nonis. Eodem
                die in urbem ab agris ad regem conveniebat populus. Harum rerum vestigia in sacris
                Nonalibus in arce, quod tunc ferias primas menstruas, quae futurae sint eo mense,
                rex edicit populo. Idus ab eo quod Tusci Itus, vel potius quod Sabini Idus
                dicunt.</p>
        </div>
        <div subtype="chapter" type="textpart" n="29">
            <p> Dies postridie Calendas, Nonas, Idus appellati atri, quod per eos dies nihil
                novi inciperent. Dies fasti, per quos praetoribus omnia verba sine piaculo licet
                fari. Comitiales dicti, quod tum ut in Comitio esset populus constitutum est ad
                suffragium ferundum; nisi si quae feriae conceptae essent, propter quas non liceret,
                ut Compitalia et Latinae.</p>
        </div>
        <div subtype="chapter" type="textpart" n="30">
            <p> Contrarii horum vocantur dies nefasti, per quos dies nefas fari praetorem : do
                dico addico; itaque non potest agi; necesse enim aliquo eorum uti verbo, cum lege
                quid peragitur. Quod si tum imprudens id verbum emisit ac quem manumisit, ille
                nihilo minus est liber, sed vitio; ut magistratus vitio creatus nihilo setius
                magistratus. Praetor qui tum fatus est, si imprudens fecit, piaculari hostia facta
                piatur; si prudens dixit, Quintus Mucius ambigebat eum expiari ut impium non
                posse.</p>
        </div>
        <div subtype="chapter" type="textpart" n="31">
            <p> Intercisi dies sunt per quos mane et vesperi est nefas, medio tempore inter
                hostiam caesam et exta porrecta fas; a quo quod fas tum intercedit, aut eo
                intercisum nefas, intercisum. Dies qui vocatur sic : Quando rex comitiavit, fas, is
                dictus ab eo quod eo die rex sacrificio ius dicat ad comitium, ad quod tempus est
                nefas, ab eo fas: itaque post id tempus lege actum saepe.</p>
        </div>
        <div subtype="chapter" type="textpart" n="32">
            <p> Dies qui vocatur : Quando stercum delatum, fas, ab eo appellatus, quod eo die ex
                aede Vestae stercus everritur, et per Capitolinum Clivum in locum defertur certum.
                Dies Alliensis ab Allia fluvio dictus; nam ibi exercitu nostro fugato Galli
                obsederunt Romam.</p>
        </div>
        <div subtype="chapter" type="textpart" n="33">
            <p> Quod ad singulorum dierum vocabula pertinet dixi. Mensium nomina fere sunt
                aperta, si a Martio, ut antiqui constituerunt, numeres. Nam primus a Marte.
                Secundus, ut Fulvius scribit et Iunius, a Venere, quod ea sit Aphrodite; cuius nomen
                ego antiquis litteris quod nusquam inveni, magis puto dictum, quod ver omnia aperit,
                Aprilem. Tertius a maioribus Maius, quartus a iunioribus dictus Junius.</p>
        </div>
        <div subtype="chapter" type="textpart" n="34">
            <p> Dehinc quintus Quintilis et sic deinceps usque ad Decembrem a numero. Ad hos qui
                additi, prior a principe deo Januarius appellatus; posterior, ut idem dicunt
                scriptores, ab diis inferis Februarius appellatus, quod tum his parentetur; ego
                magis arbitror Februarium a die Februato, quod tum februatur populus, id est
                lupercis nudis lustratur antiquum oppidum Palatinum gregibus humanis cinctum. </p>
        </div>
        <div subtype="chapter" type="textpart" n="35">
            <milestone type="alt-chapter" n="V"/><p> Quod ad temporum vocabula Latina attinet, hactenus sit satis dictum. Nunc
                quod ad eas res attinet quae in tempore aliquo fieri animadverterentur, dicam, ut
                haec sunt: legisti, cursus, ludens. De quis duo praedicere volo, quanta sit
                multitudo eorum et quae sint obscuriora quam alia.</p>
        </div>
        <div subtype="chapter" type="textpart" n="36">
            <p> Quom verborum declinatuum genera sint quattuor, unum quod tempora adsignificat
                neque habet casus, ut ab lego legis, leges; alterum quod casus habet neque tempora
                adsignificat, ut ab lego lectio et lector; tertium quod habet utrunque et tempora et
                casus, ut ab lego legens, lecturus; quartum quod neutrum habet, ut ab lego lecte ac
                lectissime: horum verborum si primigenia sunt ad mille, ut Cosconius scribit, ex
                eorum declinationibus verborum discrimina quingenta milia esse possunt ideo, quod a
                singulis verbis primigeniis circiter quingentae species declinationibus fiunt.</p>
        </div>
        <div subtype="chapter" type="textpart" n="37">
            <p> Primigenia dicuntur verba ut lego, scribo, sto, sedeo et cetera, quae non sunt
                ab alio quo verbo, sed suas habent radices. Contra verba declinata sunt, quae ab
                alio quo oriuntur, ut ab lego legis, legit, legam et sic indidem hinc permulta.
                Quare si quis primigeniorum verborum origines ostenderit, si ea mille sunt,
                quingentum milium simplicium verborum causas aperuerit una; sin nullius, tamen qui
                ab his reliqua orta ostenderit, satis dixerit de originibus verborum, quom unde nata
                sint, principia erunt pauca, quae inde nata sint, innumerabilia.</p>
        </div>
        <div subtype="chapter" type="textpart" n="38">
            <p> A quibus iisdem principiis antepositis praeverbiis paucis immanis verborum
                accedit numerus, quod praeverbiis inmutatis additis atque commutatis aliud atque
                aliud fit: ut enim et processit, et recessit, sic accessit et abscessit; item
                incessit et excessit, sic successit et decessit, discessit et concessit. Quod si
                haec decem sola praeverbia essent, quoniam ab uno verbo declinationum quingenta
                discrimina fierent, his decemplicatis coniuncto praeverbio ex uno quinque milia
                numero efficerentur, ex mille ad quinquagies centum milia discrimina fieri
                possunt.</p>
        </div>
        <div subtype="chapter" type="textpart" n="39">
            <p> Democritus, Epicurus, item alii qui infinita principia dixerunt, quae unde sint
                non dicunt, sed cuiusmodi sint, tamen faciunt magnum: quod quae ex his constant in
                mundo, ostendunt. Quare si etymologus principia verborum postulet mille, de quibus
                ratio ab se non poscatur, et reliqua ostendat, quod non postulet; tamen immanem
                verborum expediat numerum.</p>
        </div>
        <div subtype="chapter" type="textpart" n="40">
            <p> De multitudine quoniam quod satis esset admonui, de obscuritate pauca dicam.
                Verborum quae tempora adsignificant, ideo locus, difficillimus ἔτυμα, quod neque his
                fere societas cum Graeca lingua, neque vernacula ea quorum in partum memoria
                adfuerit nostra; e quibus, ut dixi, quae poterimus. </p>
        </div>
        <div subtype="chapter" type="textpart" n="41">
            <milestone type="alt-chapter" n="VI"/><p> Incipiam hinc primum quod dicitur ago. Actio ab agitatu facta; hinc dicimus
                agit gestum tragoedus et agitantur quadrigae; hinc agitur pecus pastum. Qua vix agi
                potest, hinc angiportum; qua nil potest agi, hinc angulus, vel quod in eo locus
                angustissimus, cuius loci is angulus.</p>
        </div>
        <div subtype="chapter" type="textpart" n="42">
            <p> Actionum trium primus agitatus mentis, quod primum ea quae sumus acturi,
                cogitare debemus, deinde tum dicere et facere. De his tribus minime putat volgus
                esse actionem cogitationem; tertium, in quo quid facimus, id maximum; sed et quom
                cogitamus quid et eam rem agitamus in mente, agimus; et cum pronuntiamus, agimus.
                Itaque ab eo orator agere dicitur causam et augures augurium agere dicuntur, quom in
                eo plura dicant quam faciant.</p>
        </div>
        <div subtype="chapter" type="textpart" n="43">
            <p> Cogitare a cogendo dictum; mens plura in unum cogit unde eligere possit. Sic e
                lacte coacto caseus nominatus; sic ex hominibus contio dicta, sic coemptio, sic
                compitum nominatum. A cogitatione concilium, inde consilium. Et vestimentum apud
                fullonem quom cogitur, conciliari dictum.</p>
        </div>
        <div subtype="chapter" type="textpart" n="44">
            <p> Sic reminisci, quom ea quae tenuit mens ac memoria, cogitando repetuntur. Hinc
                etiam comminisci dictum, a con et mente, quom finguntur, in mente quae non sunt; et
                ab hoc illud quod dicitur eminisci, quom commentum pronuntiatur. Ab eadem mente
                meminisse dictum et amens, qui a mente sua discedit.</p>
        </div>
        <div subtype="chapter" type="textpart" n="45">
            <p> Meminisse a memoria, cum in id quod remansit in mente rursus movetur; quae a
                manendo ut manimoria potest esse dicta. Itaque Salii quod cantant: Mamuri Veturi,
                significant memoriam veterem. Ab eodem monere, quod is qui monet, proinde sit ac
                memoria. Sic monimenta quae in sepulcris; et ideo secundum viam, quo praetereuntis
                admoneant et se fuisse et illos esse mortalis. Ab eo cetera quae scripta ac facta
                memoriae causa monimenta dicta.</p>
        </div>
        <div subtype="chapter" type="textpart" n="46">
            <p> Curare a cura dictum. Cura, quod cor urat. Curiosus, quod hac praeter modum
                utitur. Recordari, rursus in cor revocare. Curiae, ubi senatus rempublicam curat, et
                illa ubi curam sacrorum publica; ab his curiones.</p>
        </div>
        <div subtype="chapter" type="textpart" n="47">
            <p> Volo a voluntate dictum et a volatu, quod animus ita est, ut puncto temporis
                pervolet quo volt. Lubere ab labendo dictum, quod lubrica mens ac prolabitur, ut
                dicebant olim. Ab lubendo libido, libidinosus ac Venus Libentina et Libitina, sic
                alia.</p>
        </div>
        <div subtype="chapter" type="textpart" n="48">
            <p> Metuere a quodam motu animi, quom id quod malum casurum putat, refugit mens.
                Quom vehementius in movendo ut ab se abeat foras fertur, formido; quom parum movetur
                pavet, et ab eo pavor.</p>
        </div>
        <div subtype="chapter" type="textpart" n="49">
            <p> Hinc etiam metuo mentem quodammodo motam vel metuisti amovisti; sic quod
                frigidus timor, tremuisti timuisti. Tremor dictum a similitudine vocis, quae tunc
                quom valde tremunt apparet, quom etiam in corpore pili, ut arista in spica ordei,
                horrent.</p>
        </div>
        <div subtype="chapter" type="textpart" n="50">
            <p> Maerere a marcere, quod etiam corpus marcesceret. Hinc etiam macri dicti.
                Laetari ab eo quod latius gaudium propter magni boni opinionem diffusum. Itaque
                Juventius ait: <quote> Gaudia sua si omnes homines conferant unum in locum, Tamen
                    mea exsuperet laetitia.</quote> Sic quom se habent, laeta. </p>
        </div>
        <div subtype="chapter" type="textpart" n="51">
            <milestone type="alt-chapter" n="VII"/><p> Narro, cum alterum facio narum, a quo narratio, per quam cognoscimus rem
                gestam. Quae pars agendi est ab dicendo ac sunt aut coniuncta cum temporibus aut ab
                his: eorum hoc genus videntur ἔτυμα.</p>
        </div>
        <div subtype="chapter" type="textpart" n="52">
            <p> Fatur is qui primum homo significabilem ore mittit vocem. Ab eo, ante quam ita
                faciant, pueri dicuntur infantes; quom id faciunt, iam fari, quod vocabulum a
                similitudine vocis pueri, id dictum. Ab hoc tempore quod tum pueris constituant
                Parcae fando, dictum fatum et res fatales. Ab hac eadem voce qui facile fantur
                facundi dicti, et qui futura praedivinando soleant fari fatidici; dicti idem
                vaticinari, quod vesana mente faciunt. Sed de hoc post erit usurpandum, cum de
                poetis dicemus.</p>
        </div>
        <div subtype="chapter" type="textpart" n="53">
            <p> Hinc fasti dies, quibus verba certa legitima sine piaculo praetoribus licet
                fari. Ab hoc nefasti, quibus diebus ea fari ius non est et, si fati sunt, piaculum
                faciunt. Hinc effata dicuntur, qui augures finem auspiciorum caelestum extra urbem
                agris sunt effati ut esset; hinc effari templa dicuntur ab auguribus; effantur qui
                in his fines sunt.</p>
        </div>
        <div subtype="chapter" type="textpart" n="54">
            <p> Hinc fana nominata, quod pontifices in sacrando fati sint finem; hinc profanum,
                quod est ante fanum coniunctum fano; hinc profanatum quid in sacrificio; atque inde
                Herculi decuma appellata ab eo est, quod sacrificio quodam fanatur, id est ut fani
                lege fit. Id dicitur polluctum, quod a porriciendo est fictum: quom enim ex mercibus
                libamenta porrecta sunt Herculi in aram, tum polluctum est, ut, quom profanatum
                dicitur, id est proinde ut sit fani factum; itaque ibi olim in fano consumebatur
                omne quod profanatum erat, ut etiam nunc fit, quod praetor urbanus quotannis facit
                quom Herculi immolat publice iuvencam.</p>
        </div>
        <div subtype="chapter" type="textpart" n="55">
            <p> Ab eodem verbo fari fabulae, ut tragoediae et comoediae, dictae. Hinc fassi ac
                confessi, qui fati id quod ab is quaesitum. Hinc professi; hinc fama et famosi. Ab
                eodem falli, sed et falsum et fallacia, quae propterea, quod fando quem decipit ac
                contra quam dixit facit. Itaque si quis re fallit, in hoc non proprio nomine
                fallacia, sed tralaticio, ut a pede nostro pes lecti ac betae. Hinc etiam
                famigerabile et sic compositicia alia item ut declinata multa, in quo et fatuus et
                fatuae.</p>
        </div>
        <div subtype="chapter" type="textpart" n="56">
            <p> Loqui ab loco dictum, quod qui primo dicitur iam fari vocabula et reliqua verba
                dicit ante quam suo quique loco ea dicere potest, hunc Chrysippus negat loqui: quare
                ut imago hominis non sit homo sic in corvis, cornicibus, pueris primitus
                incipientibus fari verba non esse verba, quod non loquantur. Igitur is loquitur, qui
                suo loco quodque verbum sciens ponit, et is tum prolocutus, quom in animo quod
                habuit extulit loquendo.</p>
        </div>
        <div subtype="chapter" type="textpart" n="57">
            <p> Hinc dicuntur eloqui ac reloqui in fanis Sabinis, e cella dei qui loquuntur.
                Hinc dictus loquax, qui nimium loqueretur; hinc eloquens, qui copiose loquitur; hinc
                colloquium quom veniunt in unum locum loquendi causa; hinc adlocutum mulieres ire
                aiunt, quom eunt ad aliquam locutum consolandi causa; hinc quidam loquelam dixerunt
                verbum quod in loquendo efferimus. Concinne loqui dictum a concino, ubi inter se
                conveniunt partes ita ut inter se concinant aliud alii.</p>
        </div>
        <div subtype="chapter" type="textpart" n="58">
            <p> Pronuntiare dictum enuntiare; pro idem valet quod ante, ut in hoc: proludit.
                Ideo actores pronuntiare dicuntur, quod in proscaenio enuntiant poetae cogitata,
                quod maxime tum dicitur proprie, novam fabulam cum agunt. Nuntius enim est a novis
                rebus nominatus, quod a verbo graeco νέος potest declinatum; ab eo itaque Neapolis
                illorum Novapolis ab antiquis vocitata nostris.</p>
        </div>
        <div subtype="chapter" type="textpart" n="59">
            <p> A quo etiam extremum novissimum quoque dici coeptum volgo, quod mea memoria ut
                Aelius, sic senes aliquot, nimium novum verbum quod esset, vitabant; cuius origo, ut
                a vetere vetustius ac veterrimum, sic ab novo declinatum novius et novissimum, quod
                extremum. Sic ab eadem origine novitas et novicius et novalis in agro et sub Novis
                dicta pars in foro aedificiorum, quod vocabulum ei pervetustum, ut Novae Viae, quae
                via iam diu vetus.</p>
        </div>
        <div subtype="chapter" type="textpart" n="60">
            <p> Ab eo quoque potest dictum nominare, quod res novae in usum quom additae erant,
                qui eas novissent, nomina ponebant. Ab eo nuncupare, quod tunc pro civitate vota
                nova suscipiuntur. Nuncupare nominare valere apparet in legibus, ubi nuncupatae
                pecuniae sunt scriptae; item in choro in quo est: <quote> Aenea! Quis is est qui
                    meum nomen nuncupat?</quote> Item in Medo: <quote> Quis tu es, mulier, quae me
                    insueto nuncupasti nomine?</quote></p>
        </div>
        <div subtype="chapter" type="textpart" n="61">
            <p> Dico originem habet Graecam, quod Graeci δικάζω. Hinc Ennius: <quote> Dico
                    qui...</quote> Hinc dicare, hinc iudicare, quod tunc ius dicatur; hinc iudex,
                quod iudicat accepta potestate, id est quibusdam verbis dicendo finit; sic enim
                aedis sacra a magistratu pontifice praeeunte, dicendo dedicatur. Hinc ab dicando,
                indicium; hinc illa: indicit bellum, indixit funus, prodixit diem, addixit iudicium;
                hinc appellatum dictum in mimo ac dictiosus; hinc in manipulis castrensibus dicta ab
                ducibus; hinc dictata in ludo; hinc Dictator magister populi, quod is a consule
                debet dici; hinc antiqua illa ; dicimonium et dicis causa et addictus</p>
        </div>
        <div subtype="chapter" type="textpart" n="62">
            <p> Si dico quid inscienti, quod ei quod ignoravit trado, hinc doceo declinatum, vel
                quod quom docemus, dicimus, vel quod qui docentur, inducantur in id quod docentur ab
                eo quod scit ducere, qui est dux aut ductor qui ita inducit ut doceat. Ab ducendo
                docere, disciplina litteris commutatis paucis. Ab eodem principio documenta, quae
                exempla docendi causa dicuntur.</p>
        </div>
        <div subtype="chapter" type="textpart" n="63">
            <p> Disputatio et computatio cum praepositione a putando quod valet purum facere.
                Ideo antiqui purum putum appellarunt; ideo putator, quod arbores puras facit, ideo
                ratio putari dicitur, in qua summa sit pura. Sic is sermo in quo pure disponuntur
                verba, ne sit confusus atque ut diluceat, dicitur disputare.</p>
        </div>
        <div subtype="chapter" type="textpart" n="64">
            <p> Quod dicimus disserit, item translaticio aeque ex agris verbo: nam ut olitor
                disserit in areas sui cuiusque generis res, sic in oratione qui facit, disertus.
                Sermo, opinor, est a serie, unde serta; etiam in vestimento sartum, quod
                comprehensum: sermo enim non potest in uno homine esse solo, sed ubi oratio cum
                altero coniuncta. Sic conserere manum dicimur cum hoste; sic ex iure manum consertum
                vocare. Hinc adserere manu in libertatem, quom prendimus. Sic augures dicunt: Si
                mihi auctor est verbi... *** nam manu asserere dicit. .***</p>
        </div>
        <div subtype="chapter" type="textpart" n="65">
            <p> .... consortes ; hinc etiam consortes, ad quos eadem sors; hinc etiam sortes,
                quod in his iuncta tempora cum hominibus ac rebus, ab his sortilegi; ab hoc pecunia
                quae in faenore, sors est, impendium quod inter se iungit.</p>
        </div>
        <div subtype="chapter" type="textpart" n="66">
            <p> Legere dictum, quod leguntur ab oculis litterae; ideo etiam legati, quod ut
                publice mittantur leguntur. Item ab legendo leguli, qui oleam aut qui uvas legunt;
                hinc legumina in frugibus variis. Etiam leges quae lectae et ad populum latae, quas
                observet; hinc legitima. Et collegae, qui una lecti, et qui in eorum locum
                suppositi, sublecti; additi allecti et collecta quae ex pluribus locis in unum
                lecta. Ab legendo ligna quoque, quod ea caduca legebantur in agro quibus in focum
                uterentur. Indidem ab legendo legio et diligens et dilectus.</p>
        </div>
        <div subtype="chapter" type="textpart" n="67">
            <p> Murmuratur dictum a similitudine soni surdi, qui ita leviter loquitur, ut magis
                e sono id facere quam ut intellegatur videatur. Hinc etiam poetae murmurantia
                litora. Similiter fremere, gemere, clamare, crepare ab similitudine vocis sonitus
                dicta. Hinc illa arma sonant, fremor oritur; hinc Nihil me increpitando
                commoves.</p>
        </div>
        <div subtype="chapter" type="textpart" n="68">
            <p> Vicina horum quiritare, iubilare. Quiritare dicitur is qui Quiritum fidem
                clamans inplorat. Quirites a Curensibus; ab his cum Tatio rege in societatem
                venerunt civitatis. Ut quiritare urbanorum, sic iubilare rusticorum: itaque hos
                imitans Aprissius ait: Io bucco! — quis me iubilat? Vicinus tuus antiquus. Sic
                triumphare appellatum, quod cum imperatore milites redeuntes clamitant per urbem in
                Capitolium eunti : Io triumphe; id a θριάμβῳ, Graeco Liberi cognomento potest
                dictum.</p>
        </div>
        <div subtype="chapter" type="textpart" n="69">
            <p> Spondere est dicere : spondeo, a sponte; nam id idem valet et a voluntate.
                Itaque Lucilius scribit de Cretaea, <quote>Cum ad se cubitum venerit Sponte ipsam
                    suapte adductam, ut tunicam et cetera reiceret. </quote> Eandem voluntatem
                Terentius significat, cum ait satius esse <quote> Sua sponte recte facere quam
                    alieno metu.</quote> Ab eadem sponte, a qua dictum spondere, declinatum et
                respondet et desponsor et sponsa, item sic alia. Spondet enim qui dicit a sua sponte
                : spondeo. Spondet etiam sponsor qui idem ut faciat obligatur.</p>
        </div>
        <div subtype="chapter" type="textpart" n="70">
            <p> Sponsus, consponsus; hoc Naevius significat cum ait : consponsi. Spondebatur
                pecunia aut filia nuptiarum causa, nam ut in comoediis vides dici: <quote> Sponden'
                    tuam gnatam filio uxorem meo?</quote> Appellabatur et pecunia, et quae desponsa
                erat, sponsa; quae pecunia inter se contra sponsum rogata erat, dicta sponsio; cui
                desponsa quae erat, sponsus. Quo die sponsum erat, sponsalis.</p>
        </div>
        <div subtype="chapter" type="textpart" n="71">
            <p> Qui spoponderat filiam, despondisse dicebant, quod de sponte eius, id est de
                voluntate, exierat: non enim si nolebat, non dabat, quod sponsu erat alligatus; quod
                tum et praetorium ius ad legem et censorium iudicium ad aequum existimabatur. Sic
                despondisse animum quoque dicitur, ut despondisse filiam, quod suae spontis
                statuerat finem.</p>
        </div>
        <div subtype="chapter" type="textpart" n="72">
            <p> A quo sponte dicere, respondere quoque, dixerunt, quom ad spontem responderent,
                id est ad voluntatem rogationis. Itaque qui ad id quod rogatur non dicit, non
                respondet : ut non spondet ille, statim qui dixit : Spondeo, si iocandi causa dixit,
                neque agi potest cum eo ex sponsu. Itaque quoi quis dicitur in tragoedia : <quote>
                    Meministin' te despondere mihi gnatam tuam</quote> quod sine sponte sua dixit,
                cum eo non potest agi ex sponsu.</p>
        </div>
        <div subtype="chapter" type="textpart" n="73">
            <p> Etiam spes a sponte potest esse declinata, quod tum sperat, quom, quod volt,
                fieri putat; nam quod non volt si putat, metuit, non sperat. Itaque hi quoque qui
                dicunt in Astraba Plauti: Nunc sequere adseque, Polybadisce, meam spem cupio
                consequi. Sequor hercle equidem; nam libenter mea sperata consequor: quod sine
                sponte dicunt, vere neque ille sperat qui dicit adolescens, neque illa quae sperata
                est.</p>
        </div>
        <div subtype="chapter" type="textpart" n="74">
            <p> Sponsor et praes et vas neque idem, neque res a quibus hi, sed e re simili.
                Itaque praes qui a magistratu interrogatus, in publicum ut praes siet; a quo, et
                quom respondet, dicit : praes. Vas appellatus, qui pro altero vadimonium
                promittebat. Consuetudo erat quom reus parum esset idoneus inceptis rebus, ut pro se
                alium daret; a quo caveri postea lege coeptum est ab his, qui praedia venderent,
                vades ne darent; ab eo ascribi coeptum in lege mancipiorum: <quote> Vadem ne
                    poscerent nec dabitur.</quote></p>
        </div>
        <div subtype="chapter" type="textpart" n="75">
            <p> Canere, accanit et succanit ut canto et cantatio ex Camena permutato pro M N. Ab
                eo, quod semel, canit; si saepius, cantat. Hinc cantitat, item alia; nec sine
                canendo tibicines... dicti: omnium enim horum quodam canere; etiam bucinator, a
                vocis similitudine et cantu dictus.</p>
        </div>
        <div subtype="chapter" type="textpart" n="76">
            <p> Oro ab ore et perorat et exorat et oratio et orator et osculum dictum. Indidem
                omen, ornamentum; alterum quod ex ore primum elatum est, osmen dictum; alterum nunc
                cum propositione dicitur vulgo ornamentum, quod sicut olim, ornamentum scaenici
                plerique dicunt. Hinc oscines dicuntur apud augures, quae ore faciunt auspicium.
            </p>
        </div>
        <div subtype="chapter" type="textpart" n="77">
            <milestone type="alt-chapter" n="VIII"/><p> Tertium gradum agendi esse dicunt, ubi quid faciant; in eo propter
                similitudinem agendi et faciendi et gerendi quidam error his, qui putant esse unum.
                Potest enim aliquid facere et non agere, ut poeta facit fabulam et non agit, contra
                actor agit et non facit, et sic a poeta fabula fit, non agitur, ab actore agitur,
                non fit. Contra imperator quod dicitur res gerere, in eo neque facit neque agit; sed
                gerit, id est sustinet, translatum ab his, qui onera gerunt, quod hi sustinent.</p>
        </div>
        <div subtype="chapter" type="textpart" n="78">
            <p> Proprio nomine dicitur facere a facie; qui rei, quam facit, imponit faciem. Ut
                fictor quom dicit fingo, figuram imponit; quom dicit informo, formam; sic cum dicit
                facio, faciem imponit; a qua facie discernitur, ut dici possit aliud esse
                vestimentum, aliud vas, sic item quae fiunt apud fabros, fictores, item alios alia.
                Qui quid amministrat, cuius opus non extat quod sub sensum veniat, ab agitatu ut
                dixi magis agere quam facere putatur; sed quod his magis promiscue, quam diligenter
                consuetudo est usa, translaticiis utimur verbis: nam et qui dicit, facere verba
                dicimus, et qui aliquid agit, non esse inficientem.</p>
        </div>
        <div subtype="chapter" type="textpart" n="79">
            <p> .... qui adlucet. Dicitur lucere ab luere, quod et luce dissolvuntur tenebrae.
                Ab luce Noctiluca. Lugere item a luce, quod propter lucem amissam is cultus
                institutus. Acquirere est ad et quaerere; ipsum quaerere ab eo quod quae res ut
                reciperetur datur opera; a quaerendo quaestio, ab his tum quaestor.</p>
        </div>
        <div subtype="chapter" type="textpart" n="80">
            <p> Video a visu, id a vi: quinque enim sensuum maximus in oculis: nam cum sensus
                nullus, quod abest mille passus, sentire possit; oculorum sensus vis usque pervenit
                ad stellas. Hinc: Visenda vigilant, vigilium invident et Attianum illud : <quote>
                    Oculis violavit, qui invidit invidendum.</quote> A quo etiam violavit virginem
                pro vitiavit dicebant; aeque eadem modestia potius cum muliere fuisse quam
                concubuisse dicebant. </p>
        </div>
        <div subtype="chapter" type="textpart" n="81">
            <p> Cerno idem valet; itaque pro video ait Ennius: Lumen iubarne in caelo cerno.
                Canius: <quote> Sensumque inesse et motum in membris cerno.</quote> Dictum cerno a
                cereo, id est a creando : dictum ab eo quod, quom quid creatum est, tunc denique
                videtur. Hinc capilli discripti quod finis videtur, discrimen. Et, quod in
                testamento, cernito, id est facito videant te esse heredem: itaque in cretione
                adhibere iubent testes. Ab eodem est quod ait Medea: <quote>Ter sub armis malim
                    vitam cernere, Quam semel modo parere;</quote> quod, ut decernunt de vita eo
                tempore, multorum videtur vitae finis.</p>
        </div>
        <div subtype="chapter" type="textpart" n="82">
            <p> Spectare dictum ab specio antiquo, quo etiam Ennius usus: <quote> Vos epulo
                    postquam spexit,</quote> et quod in auspiciis distributum est qui habent
                spectionem, qui non habeant; et quod in auguriis etiam nunc augures dicunt avem
                specere. Consuetudo communis quae cum praeverbiis coniuncta fuerunt etiam nunc
                servat, ut aspicio, conspicio, respicio, suspicio, despicio, sic alia; in quo etiam
                expecto quod spectare volo. Hinc specula, hinc speculum, quod in eo specimus
                imaginem. Specula, de quo prospicimus. Speculator, quem mittimus ante, ut respiciat
                quae volumus. Hinc qui oculos inunguimus quibus specimus, specillum.</p>
        </div>
        <div subtype="chapter" type="textpart" n="83">
            <p> Ab auribus videntur dicta verba audio et ausculto; aures ab aveo quod his avemus
                discere semper, quod Ennius videtur ἔτυμον, ostendere velle in Alexandro cum ait:
                    <quote>Iam dudum ab ludis animus atque aures avent, Avide expectantes
                    nuntium.</quote> Propter hanc aurium aviditatem theatra replentur. Ab audiendo
                etiam auscultare declinatum, quod hi auscultare dicuntur qui auditis parent, a quo
                dictum poetae: <quote> Audio, ausculto.</quote> Littera commutata dicitur odor,
                olor, hinc olet et odorari et odoratus et odora res.</p>
        </div>
        <div subtype="chapter" type="textpart" n="84">
            <p> Ore edo, sorbeo, bibo, poto. Edo a Graeco ἔδω, hinc esculentum et escae, edulia;
                et quod Graece γεύεται, Latine gustat. Sorbere, item bibere a vocis sono, ut fervere
                aquam ab eius rei simili sonitu. Ab eadem lingua, quod πότον, potio, unde poculum,
                potatio, repotia. Indidem puteus, quod sic Graecum antiquum, non ut nunc φρέαρ
                dictum.</p>
        </div>
        <div subtype="chapter" type="textpart" n="85">
            <p> A manu manupretium; mancipium, quod manu capitur; quod coniungit plures manus,
                manipulus; manipularis, manica. Manubrium, quod manu tenetur. Mantelium, ubi manus
                terguntur . </p>
        </div>
        <div subtype="chapter" type="textpart" n="86">
            <milestone type="alt-chapter" n="IX"/><p> Nunc primum ponam de Censoriis Tabulis: <quote> « Ubi noctu in templum
                    censurae auspicaverit atque de caelo nuntium erit, praeconi sic imperato ut
                    viros vocet: « Quod bonum fortunatum felix salutareque siet populo Romano
                    Quiritium, reique publicae populi Romani Quiritium mihique collegaeque meo,
                    fidei magistratuique nostro ! omnes Quirites, pedites, armatos privatosque,
                    curatores omnium tribuum, si quis pro se sive pro altero rationem dari volet,
                    voca inlicium huc ad me.</quote>
            </p>
        </div>
        <div subtype="chapter" type="textpart" n="87">
            <p> <quote> « Praeco in templo primum vocat; postea de moeris item vocat. « Ubi
                    lucet, censor, scribae, magistratus, murrha unguentisque unguentur. « Ubi
                    praetores, tribunique plebei quique inlicium vocati sunt, venerunt : censores
                    inter se sortiuntur, uter lustrum faciat. « Ubi templum factum est, post tum
                    conventionem habet qui lustrum conditurus est.</quote></p>
        </div>
        <div subtype="chapter" type="textpart" n="88">
            <p> In commentariis consularibus scriptum sic inveni: <quote> « Qui exercitum
                    imperaturus erit, accenso dicito: « C. Calpurni, voca inlicium omnes Quirites
                    huc ad me. « Accensus dicit sic: Omnes Quirites, inlicium vos ite huc ad
                    iudices. « C. Calpurni, Cos. dicit, voca ad conventionem omnes Quirites huc ad
                    me. </quote> « Accensus dicit sic: Omnes Quirites, ite ad conventionem huc ad
                iudices. <quote> « Dein consul eloquitur ad exercitum: Impero qua convenit ad
                    comitia centuriata. »</quote></p>
        </div>
        <div subtype="chapter" type="textpart" n="89">
            <p> Quare hic accenso, illic praeconi dicit, haec est causa: in aliquot rebus item
                ut praeco, accensus acciebat, a quo accensus quoque dictus. Accensum solitum ciere
                Boeotia ostendit, quam comoediam, alii Plauti, alii Aquili esse dicunt, hoc versu:
                    <quote> Ubi primum accensus clamarat meridiem.</quote> Hoc idem Cosconius in
                actionibus scribit praetorem accensum solitum tum esse iubere, ubi ei videbatur
                horam esse tertiam, inclamare horam tertiam esse, itemque meridiem et horam
                nonam.</p>
        </div>
        <div subtype="chapter" type="textpart" n="90">
            <p> Circum moeros mitti solitum, quo modo inliceret populum in eum locum, unde
                vocare posset ad contionem, non solum ad consules et censores, sed etiam quaestores,
                Commentarium indicat vetus Anquisitionis M. Sergii, Mani filii, quaestoris, qui
                capitis accusavit Trogum; in qua sic est: Auspicio operam sede in templo auspicii,
                dum aut ad praetorem aut ad consulem mittas auspicium petitum :</p>
        </div>
        <div subtype="chapter" type="textpart" n="91">
            <p> <quote> « Commeet tum praeco, reum vocet ad te, et eum de moeris vocet praeco :
                    id imperare oportet. </quote> « Cornicinem ad privati ianuam et in Arcem mittas,
                ubi canat. <quote> « Collegam roges ut comitia edicat de Rostris, et argentarii
                    tabernas occludant. « Patres censeant exquaeras, et adesse iubeas. Magistratus
                    censeant exquaeras, consules, praetores tribunosque plebis collegasque tuos, et
                    in templo adesse iubeas omnes, ac cum mittas, contionem advoces. »</quote></p>
        </div>
        <div subtype="chapter" type="textpart" n="92">
            <p> In eodem Commentario Anquisitionis ad extremum scriptum caput edicti hoc est: «
                Item quod attingat qui de censoribus classicum ad comitia centuriata redemptum
                habent, uti curent eo die quo die comitia erunt, in Arce classicus canat circumque
                moeros et ante privati huiusce T. Quinti Trogi scelerosi ostium canat, et ut in
                Campo cum primo luci adsiet. »</p>
        </div>
        <div subtype="chapter" type="textpart" n="93">
            <p> Et inter id, quom circum muros mittitur et cum contio advocatur, interesse
                tempus apparet ex iis quae interea fieri inlicium scriptum est. Sed ad comitia tum
                vocatur populos ideo, quod alia de causa hic magistratus non potest exercitum
                urbanum convocare; censor, consul, dictator, interrex potest, quod censor exercitum
                centuriato constituit quinquennalem, quom lustrare et in urbem ad vexillum ducere
                debet; dictator et consul in singulos annos, quod hic exercitui imperare potest quo
                est : id quod propter centuriata comitia imperare solent.</p>
        </div>
        <div subtype="chapter" type="textpart" n="94">
            <p> Quare non est dubium, quin hoc inlicium sit, quom circum muros itur, ut populus
                inliciatur ad magistratus conspectum, qui Quirites vocare potest in eum locum, unde
                vox ad contionem vocantis exaudiri possit. Quare una origine inlici et inlicis quod
                in choro Proserpinae est, ut pellexit quod in Hermiona, quom ait Pacuvius: <quote>
                    Regni alieni cupiditas pellexit.</quote> Sic Elicii Iovis ara in Aventino, ab
                eliciendo.</p>
        </div>
        <div subtype="chapter" type="textpart" n="95">
            <p> Hoc nunc aliter fit atque olim, quod augur consuli adest tum cum exercitus
                imperatur, ac praeit quid eum dicere oporteat. Consul auguri imperare solet, ut is
                inlicium vocet, non accenso aut praeconi; id inceptum credo, cum non adesset
                accensus, et nihil intererat cui imperaret; et dicis causa fiebant quaedam, neque
                item facta, neque item dicta semper. Hoc ipsum inlegium inlexit scriptum inveni in
                M. Iunii commentariis, quod tamen ibi idem est quod inlicium illexit, quod I cum E
                et C cum G magnam habet communitatem. </p>
        </div>
        <div subtype="chapter" type="textpart" n="96">
            <milestone type="alt-chapter" n="X"/><p> Sed quoniam in hoc de paucis rebus verba feci plura; de pluribus rebus verba
                faciam pauca, et potissimum quae a Graeca lingua putant Latina, ut scalpere a
                σκαλεῦσαι, sternere a στρωννύειν, lingere a λιχμᾶσθαι, i ab εἶ, ite ab ἴτε, gignitur
                a γίγνεται, ferte a φέρετε, providere a προιδεῖν, errare ab ἐρρεῖν, ab eo quod
                dicunt στραγγαλᾶν strangulare, tinguere a τέγγειν. Praeterea ades... Ab eo quod illi
                μαλάσσειν nos malaxare, ut gargarissare ab ἀναγαργαρίζεσθαι, putere a πυθέσθαι,
                domare a δαμάζειν, mulgere ab ἀμέλγειν, pectere a πέξαι, stringere a στραγγαλίσαι:
                id enim a στραγγαλὶς, ut runcinare a runcina, cuius ῥυκάνη origo Graeca. </p>
        </div>
        <div subtype="chapter" type="textpart" n="97">
            <milestone type="alt-chapter" n="XI"/><p> Quod ad origines verborum huius libri pertinet, satis multas arbitror
                positas huius generis. Desistam, et quoniam de hisce rebus tris libros ad te mittere
                institui, de oratione soluta duo, de poetica unum; et ex soluta oratione ad te misi
                duo, priorem de locis et quae in locis sunt, hunc de temporibus et quae cum his sunt
                coniuncta : deinceps in proximo de poeticis verborum originibus scribere institui.
            </p>
        </div>
    </div>
    <div type="textpart" subtype="book" n="7">
        <div subtype="chapter" type="textpart" n="1">
            <p> ... repens ruina operuit, ut si verbum quod conditum est e quibus litteris
                oportet, inde posquamt aliqua dempta sit, obscurior fiat voluntas impositoris. Non
                reprehendendum igitur in illis qui, in scrutando verbo litteras adiiciunt aut
                demunt, quo id facilius quod sub ea voce subsit, videre possnit. Ut enim facilius
                obscuram operam Myrmecidis ex ebore oculi videant, extrinsecus admovent nigras
                setas. </p>
        </div>
        <div subtype="chapter" type="textpart" n="2">
            <p> Quom haec adminicula addas ad eruendum voluntatem impositoris, tamen latent
                multa. Quodsi poetice quae in carminibus servavit multa, prisca quae essent, sic
                etiam quor essent posuisset : fecundius poemata ferrent fructum. Sed ut in soluta
                oratione, sic in poematis verba non omnia, quae habent ἔτυμα possunt dici, neque
                multa ab eo, quem non erunt in lucubratione litterae prosecutae, multum licet
                legeret. Aelii hominis in primo in litteris Latinis exercitati interpretationem
                Carminum Saliorum videbis et exili littera expeditam et praeterita obscura multa.
            </p>
        </div>
        <div subtype="chapter" type="textpart" n="3">
            <p> Nec mirum, quom non modo Epimenides sopore post annos L experrectus a multis non
                cognoscatur, sed etiam Teucer Livii post XV annos ab suis qui sit ignoretur. At hoc
                quid ad verborum poeticorum aetatem? quorum si Pompili regnum fons in carminibus
                Saliorum, neque ea ab superioribus accepta, tamen habent DCC annos. Quare quor
                scriptoris industriam reprehendas qui herois tritavum, atavum non potuerit reperire,
                quom ipse avi, tritavi matrem dicere non possis? quod intervallum multo tanto
                propius nos, quam hinc ad initium Saliorum, quo Romanorum prima verba poetica dicunt
                prolata. </p>
        </div>
        <div subtype="chapter" type="textpart" n="4">
            <p> Igitur de originibus verborum qui multa dixerit commode, potius boni consulendum,
                quam qui aliquid nequiverit reprehendendum ; praesertim quom dicat etymologice non
                omnium verborum posse dici causam, ut a qua re res utilis sit ad medendum medicina.
                Neque si non norim radices arboris, non possem dicere pirum esse ex ramo, ramum ex
                arbore, eam ex radicibus quas non video : quare qui ostendit equitatum esse ab
                equitibus, equites ab equite, equitem ab equo, neque equos unde sit dicit, tamen hic
                docet plura et satisfacit grato, quem imitari possimusne, ipse liber erit indicio.
            </p>
        </div>
        <div subtype="chapter" type="textpart" n="5">
            <p> Dicam in hoc libro de verbis quae a poetis sunt posita; primum de locis, dein
                quae in locis sunt ; tertio de temporibus ; tum quae cum temporibus sunt coniuncta,
                sed ita quae cum his sint coniuncta, adiungam, et, si quid excedit ex hac
                quadripertitione, tamen in ea ut comprehendam. </p>
        </div>
        <div subtype="chapter" type="textpart" n="6">
            <p> Incipiam hinc: <quote>Unus erit quem tu tolles in caerula caeli Templa.</quote>
                Templum tribus modis dicitur ab natura, ab auspiciendo, ab similitudine Natura in
                caelo ; ab auspiciis in terra ; ab similitudine sub terra. In caelo templum dicitur,
                ut in Hecuba: <quote>O magna templa caelitum, Commixta stellis splendidis.</quote>
                In terra, ut in Periboea: <quote> Scrupea saxea Bacchi Templa prope
                    aggreditur.</quote> Sub terra, ut in Andromacha: Acherusia templa alta Orci,
                salvete, infera.</p>
        </div>
        <div subtype="chapter" type="textpart" n="7">
            <p> Quaqua intuiti erant oculi, a tuendo primo templum dictum. Quocirca caelum, qua
                attuimur dictum templum. Sic: <quote> Contremuit templum magnum Iovis
                    altitonantis,</quote> id est, ut ait Naevius : Hemisphaerium ubi concavo Caerulo
                septum stat. Eius templi partes quattuor dicuntur, sinistra ab oriente, dextra ab
                occasu, antica ad meridiem, postica ad septemtrionem.</p>
        </div>
        <div subtype="chapter" type="textpart" n="8">
            <p> In terris dictum templum locus augurii aut auspicii causa quibusdam conceptis
                verbis finitus. Concipitur verbis non isdem usque quaque; in Arce sic: « Templa
                tescaque me ita sunto, quoad ego ea rite lingua nuncupavero. « Olla veter arbos
                quirquir est, quam me sentio dixisse, templum tescumque me esto in sinistrum. « Olla
                veter arbos, quirquir est, quam me sentio dixisse, templum tescumque me esto in
                dextrum. « Inter ea conregione conspicione cortumione, utique ea rite dixisse me
                sensi.</p>
        </div>
        <div subtype="chapter" type="textpart" n="9">
            <p> In hoc templo faciundo arbores constitui fines apparet, et intra eas regiones,
                qua oculi conspiciant, id est tueamur, a quo templum dictum et contemplare, ut apud
                Ennium in Medea: Contempla et templum Cereris ad laevam aspice; contempla et
                conspicare idem esse apparet ; ideo dicere, tum cum templum facit, augurem :
                conspicione, qua oculorum conspectum finiat. Quod, cum dicunt conspicionem, addunt
                cortumionem, dicitur a cordis visu: cor enim cortumionis origo.</p>
        </div>
        <div subtype="chapter" type="textpart">
            <p> — 10. Quod addit templa ut sint tesca, aiunt sancta esse qui Glossas scripserunt. Id
                est falsum: nam curia Hostilia templum est et sanctum non est. Sed hoc ut putarent,
                aedem sacram esse templum esse factum quod in urbe Roma pleraeque aedes sacrae sunt
                templa, eadem sancta, et quod loca quaedam agrestia, quae, alicuius dei sunt,
                dicuntur tesca.</p>
        </div>
        <div subtype="chapter" type="textpart" n="11">
            <p> Nam apud Accium in Philocteta Lemnio: <quote>Quis tu es mortalis, qui in deserta
                    et tesca te apportes loca?</quote> Ea enim loca quae sint designat, cum dicit:
                    <quote> Lemnia praesto Litora rara, et celsa Cabirum Delubra tenes, mysteria
                    quae Pristina castis concepta sacris.</quote> Deinde : <quote> Volcania iam
                    templa sub ipsis Collibus, in quos delatus locos Dicitur alto ab limine
                    caeli.</quote> Et: <quote>Nemus expirante vapore vides, Unde ignis cluet
                    mortalibus clam Divisus.</quote> Quare haec quod tesca dixit, non erravit :
                neque ideo quod sancta, sed quod, ubi mysteria fiunt, attuentur, tuesca dicta.</p>
        </div>
        <div subtype="chapter" type="textpart" n="12">
            <p> Tueri duo significat, unum ab aspectu ut dixi, unde est Ennii illud: <quote>
                    Tueor te, senex? Pro Iupiter!</quote> Et: <quote> Quis pater aut cognatus volet
                    vos contra tueri?</quote> Alterum a curando ac tutela, ut cum dicimus, Bellum
                tueor et tueri villam, a quo etiam quidam dicunt illum qui curat aedes sacras,
                aedituum, non aeditumum. Sed tamen hoc ipsum ab eadem est profectum origine, quod
                quem volumus domum curare dicimus : Tu domi videbis, ut Plautus cum ait: <quote>
                    Intus para, cura, vide. Quod opust fiat.</quote> Sic dicta vestispica, quae
                vestem spiceret, id est videret vestem ac tueretur; quare a tuendo et templa et
                tesca dicta cum discrimine eo quod dixi.</p>
        </div>
        <div subtype="chapter" type="textpart" n="13">
            <p> Etiam indidem illud Ennii: <quote> Extemplo acceptam me necato et
                    filiam.</quote> Extemplo enim est continuo, quod omne templum esse debet
                continuo septum nec plus unum introitum habere. </p>
        </div>
        <div subtype="chapter" type="textpart" n="14">
            <p> Quod est apud Accium: <quote> Pervade polum, splendida mundi Sidera, bigis,
                    continuis sex Addita signis,</quote> polus Graecum, id significat circum caeli:
                quare quod est : Pervade polum, valet vade περὶ πόλον. Signa dicuntur eadem et
                sidera : signa quod aliquid significent, ut libra aequinoctium; sidera, quae quasi
                insidunt, atque ita significant aliquid in terris perurendo aliudve quare ut :
                Signum candens in pecore.</p>
        </div>
        <div subtype="chapter" type="textpart" n="15">
            <p> Quod est: <quote> Terrarum anfracta revisam,</quote> anfractum est flexum, ab
                origine duplici dictum, ab ambitu et frangendo ; ab eo leges iubent in directo pedum
                VIII esse, in anfracto XVI, id est in flexu.</p>
        </div>
        <div subtype="chapter" type="textpart" n="16">
            <p> Ennius: Ut tibi Titanis Trivia dederit stirpem liberum. Titanis Trivia Diana
                est, ab eo dicta Trivia, quod in trivio ponitur fere in oppidis Graecis, vel quod
                luna dicitur esse, quae in caelo tribus viis movetur, in altitudinem et latitudinem
                et longitudinem. Titanis dicta, quod eam genuit Titanis Lato. Lato enim, ut scribit
                Manilius, est Coeo creata Titano. Ut idem scribit: Latona pariet casta complexu
                Iovis Deli deos geminos, id est Apollinem et Dianam. Dii quod Titanis Deliadae
                eadem...</p>
        </div>
        <div subtype="chapter" type="textpart" n="17">
            <p> <quote> O sancte Apollo, qui umbilicum certum terrarum obtines !</quote>
                Umbilicum dictum aiunt ab umbilico nostro, quod is medius locus sit terrarum, ut
                umbilicus in nobis; quod utrumque est falsum. Neque hic locus est terrarum medius
                neque noster umbilicus est hominis medius. Itaque pingitur quae vocatur ἡ χθὼν
                Πυθαγόρα, ut media caeli ac terrae linea ducatur infra umbilicum per id quo
                discernitur, homo mas an femina sit, ubi ortus humanus, similis ut in mundo, ibi
                enim omnia nascuntur in medio, quod terra mundi media. Praeterea si quod medium, id
                est umbilicus pilae terrae : non Delphi, medium. Sed terrae medium, non hoc sed quod
                vocant Delphis in aede ad latus est quiddam ut thesauri specie, quod Graeci vocant
                ὀμφαλὸν, quem Pythonos aiunt esse tumulum; ab eo nostri interpretes ὀμφαλὸν
                umbilicum dixerunt.</p>
        </div>
        <div subtype="chapter" type="textpart" n="18">
            <p> Pacuvius: <quote> Calydonia altrix terra exsuperantum virum.</quote> Ut ager
                Tusculanum, sic Calydonius ager est, non terra; sed lege poetica, quod terra
                Aetolia, in qua Calydon, a parte totam accipi Aetoliam voluit.</p>
        </div>
        <div subtype="chapter" type="textpart" n="19">
            <p> Accius : Mystica ad dextram vada praetervecti. Mystica a mysteriis, quae ibi in
                propinquis locis nobilia fiunt. Enni: Areopagitae quia dedere aequam pilam.
                Areopagitae ab Areopago; is locus, Athenis.</p>
        </div>
        <div subtype="chapter" type="textpart" n="20">
            <p> <quote> Musae quae pedibus magnum pulsatis Olympum.</quote> Caelum dicunt Graeci
                Olympum, montem in Macedonia omnes; a quo potius puto Musas dictas Olympiadas: ita
                enim ab terrestribus locis aliis cognominatae Libethrides, Pipleides, Thespiades,
                Heliconides.</p>
        </div>
        <div subtype="chapter" type="textpart" n="21">
            <p> Cassi : <quote> Hellespontum et claustra.</quote> Claustra, quod Xerxes quondam
                eum locum clausit: nam, ut Ennius ait, Isque Hellesponto pontem contendit in alto.
                Nisi potius ab eo quod Asia et Europa ubi collidit, mare inter angustias facit
                Propontidis fauces.</p>
        </div>
        <div subtype="chapter" type="textpart" n="22">
            <p> Pacuvius : <quote> Linqui in Aegeo freto.</quote> Dictum fretum a similitudine
                ferventis aquae, quod in fretum saepe concurrat aestus atque effervescat. Aegeum
                dictum ab insulis, quod in eo mari scopuli in pelago vocantur ab similitudine
                caprarum aeges.</p>
        </div>
        <div subtype="chapter" type="textpart" n="23">
            <p> Ferme aderant aequore in alto Ratibus repentibus. Aequor mare appellatum, quod
                aequatum quom commotum vento non est. Ratis navis longas dixit, ut Naevius cum ait:
                    <quote>Ut conferre queant ratem aeratam qui Per liquidum mare sudantes eunt
                    atque sedentes.</quote> Ratis dicta navis longa propter remos, quod hi, cum per
                aquam sublati sunt dextra et sinistra, duas rates efficere videntur: ratis enim,
                unde hoc tralatum, illic ubi plures mali aut asseres iuncti aqua ducuntur. Hinc
                naviculae cum remis ratariae dicuntur. </p>
        </div>
        <div subtype="chapter" type="textpart" n="24">
            <p> *** agrestis ab agro dictas apparet infulatas hostias, quod velamenta, his e
                lana quae adduntur, infulae: itaque tum, quod ad sepulcrum ferunt : Frondem ac
                flores, addidit: Non lana sed velatas frondenti coma.</p>
        </div>
        <div subtype="chapter" type="textpart" n="25">
            <p> Cornuatam tauram umbram iaci. Dicere apparet cornuatam a cornibus; cornua a
                curvore dicta, quod pleraque curva.</p>
        </div>
        <div subtype="chapter" type="textpart" n="26">
            <p> <quote>Musas quas memorant nosces nos esse Casmenarum.</quote> Casmenarum
                priscum vocabulum ita natum ac scriptum est alibi; Carmenae ab eadem origine sunt
                declinatae. In multis verbis in quo antiqui dicebant S, postea dicunt R, ut in
                Carmine Saliorum sunt haec: COZEULODOIZESO; OMNIA VERO ADPATULA COEMISSE IANEUS IAM
                ES, DUO MISCERUSES DUN IANUS VET POS MELIOS EUM RECUM ***</p>
        </div>
        <div subtype="chapter" type="textpart" n="27">
            <p> *** foedesum foederum, plusima plurima, meliosem meliorem, asenam arenam,
                ianitos ianitor. Quare e Casmena Carmena, ut carmina, carmen; R extrito Camena
                factum. Ab eadem voce canite, pro quo in Saliari versu scriptum est cante, hoc
                versu: Divum empta cante, divum deo supplicante.</p>
        </div>
        <div subtype="chapter" type="textpart" n="28">
            <p> In Carmine Priami quod est: <quote> Veteres Casmenas cascam rem volo profari Et
                    priamum.</quote> cascum significat vetus; eius origo Sabina quae usque radices
                in Oscam linguam egit. Cascum vetus esse significat Ennius quod ait: <quote> Quam
                    Prisci casci populi tenuere Latini.</quote> Eo magis Manilius quod ait: <quote>
                    Cascum duxisse cascam non mirabile est, Quoniam cariosas conficiebat
                    nuptias.</quote> Item ostendit Papini ἐπιγραμμάτιον, quod in adolescentem
                fecerat Cascam: <quote> Ridiculum est, cum te Cascam tua dicit amica, Filia Potoni,
                    sesquisenex puerum. Dic tu illam pusam: sic fiet mutua muli: Nam vere pusus tu,
                    tua amica senex.</quote></p>
        </div>
        <div subtype="chapter" type="textpart" n="29">
            <p> Idem ostendit quod oppidum vocatur Casinum ; hoc enim ab Sabinis orti Samnites
                tenuerunt, et nunc nostri etiam nunc Casinum forum vetus appellant. Item significat
                in Atellanis aliquot pappum senem, quod Osci casnar appellant.</p>
        </div>
        <div subtype="chapter" type="textpart" n="30">
            <p> Apud Lucilium: Quid tibi ego ambages Ambivi scribere coner? Profectum a verbo
                ambe, quod inest in ambitu et ambitioso.</p>
        </div>
        <div subtype="chapter" type="textpart" n="31">
            <p> Apud Valerium Soranum: <quote> Vetus adagio est, o Publi Scipio,</quote> quod
                verbum usque eo evanuit, ut Graecum pro eo positum magis sit apertum: nam idem est
                quod παροιμίαν vocant Graeci, ut est: <quote> Auribus lupum teneo; Canis caninam non
                    est.</quote> Adagio est littera commutata ambagio, dicta ab eo quod ambit
                orationem, neque in aliqua una re consistit sola. Ambagio dicta ut adustum, quod
                circum ustum est, ut ambiegna bos apud augures, quam circum aliae hostiae
                constituuntur.</p>
        </div>
        <div subtype="chapter" type="textpart" n="32">
            <p> Quom tria sint coniuncta, in origine verborum quae sint animadvertenda, a quo
                sit impositum et in quo et quid ; saepe non minus de tertio quam de primo dubitatur,
                ut in hoc, utrum primum una canis, aut canes sit appellata: dicta enim apud veteres
                una canes. Itaque Ennius scribit: <quote> Tantidem quasi feta canes sine dentibus
                    latrat.</quote> Lucilius: <quote> Nequam et magnus homo, laniorum immanis canes
                    ut.</quote> Impositio unius debuit esse canis, plurium canes; sed neque Ennius
                consuetudinem illam sequens reprehendendus, nec is qui nunc dicit: Canis caninam non
                est. Sed canes, quod latratu signum dant, ut signa canunt, canes appellatae, et quod
                ea voce indicant noctu, quae latent, latratus appellatus.</p>
        </div>
        <div subtype="chapter" type="textpart" n="33">
            <p> Sic dictum a quibusdam ut una canes, una trabes: <quote> ... trabes remis
                    rostrata per altum.</quote> Ennius: Utinam ne in nemore Pelio securibus Caesa
                accidisset abiegna ad terram trabes, cuius verbi singularis casus rectus correptus
                ac facta trabs.</p>
        </div>
        <div subtype="chapter" type="textpart" n="34">
            <p> In Medio: Caelitum camilla, expectata advenis, salve hospita. Camillam qui
                glossemata interpretati dixerunt administram; addi oportet, in his quae occultiora:
                itaque dicitur nuptiis camillus, qui cumerum fert, in quo quid sit, in ministerio
                plerique extrinsecus nesciunt. Hinc Casmilus nominatur Samothreces mysteriis dius
                quidam amminister diis magnis. Verbum esse Graecum arbitror, quod apud Callimachum
                in poematibus eius inveni.</p>
        </div>
        <div subtype="chapter" type="textpart" n="35">
            <p> Apud Ennium: <quote> Subulo quondam marinas propter astabat plagas.</quote>
                Subulo dictus, quod ita dicunt tibicines Tusci: quocirca radices eius in Etruria,
                non Latio quaerundae.</p>
        </div>
        <div subtype="chapter" type="textpart" n="36">
            <p> <quote> Versibus quos olim Fauni vatesque canebant.</quote> Fauni dei Latinorum,
                ita ut et Faunus et Fauna sit; hos versibus, quos vocant Saturnios, in silvestribus
                locis traditum est solitos fari futura, a quo fando Faunos dictos. Antiqui poetas
                vates appellabant a versibus viendis, ut de poematis cum scribam ostendam.</p>
        </div>
        <div subtype="chapter" type="textpart" n="37">
            <p> Corpore Tartarino prognata Paluda virago. Tartarino dictum a Tartaro. Plato in
                quattuor fluminibus apud inferos quae sint in his unum Tartarum appellat: quare
                Tartari origo Graeca. Paluda a paludamentis. Haec insignia atque ornamenta
                militaria: ideo ad bellum cum exit imperator ac lictores mutarunt vestem et signa
                incinuerunt, paludatus dicitur proficisci. Quae propterea, quod conspiciuntur qui ea
                habent ac fiunt palam, paludamenta dicta.</p>
        </div>
        <div subtype="chapter" type="textpart" n="38">
            <p> Plautus: <quote>Epeum fumificum, qui legioni nostrae habet Coctum cibum.</quote>
                Epeum fumificum cocum, ab Epeo illo qui dicitur ad Troiam fecisse equum Troianum et
                Atridis cibum curasse.</p>
        </div>
        <div subtype="chapter" type="textpart" n="39">
            <p> Apud Naevium: Atque prius pariet lucusta Lucam bovem. Luca bos elephas; quor ita
                sit dicta, duobus modis inveni scriptum. Nam et in Cornelii Commentario erat : Ab
                Libycis Lucas; et in Vergilii : Ab Lucanis Lucas; ab eo quod nostri, quom maximam
                quadrupedem, quam ipsi haberent, vocarent bovem et in Lucanis Pyrrhi bello primum
                vidissent apud hostis elephantos, id est item quadripedes cornutas (nam quos dentes
                multi dicunt sunt cornua), Lucanam bovem quod putabant, Lucam bovem
                appellassent.</p>
        </div>
        <div subtype="chapter" type="textpart" n="40">
            <p> Si ab Libya dictae essent Lucae, fortasse an pantherae quoque et leones non
                Africae bestiae dicerentur, sed Lucae; Atque ursi potius Lucani, quam Luci. Quare
                ego arbitror potius Lucas ab luce, quod longe relucebant propter inauratos regios
                clupeos, quibus eorum tum ornatae erant turres.</p>
        </div>
        <div subtype="chapter" type="textpart" n="41">
            <p> Apud Ennium: <quote> Orator sine pace redit regique refert rem.</quote> Orator
                dictus ab oratione; qui enim verba haberet publice advorsus eum quo legabatur, ab
                oratione orator dictus. Quom res maior erat, orationes legebantur potissimum qui
                causam commodissime orare poterant; itaque Ennius ait: Oratores doctiloqui.</p>
        </div>
        <div subtype="chapter" type="textpart" n="42">
            <p> Apud Ennium: <quote> Olli respondit suavis sonus Egeriai.</quote> Olli valet
                dictum illi ab olla et ollo, quod alterum comitiis quom recitatur a praecone dicitur
                : Olla centuria, non illa; alterum apparet in funeribus indictivis, quo dicitur :
                Ollus leto datus est, quod Graecus dicit λήθη, id est oblivioni.</p>
        </div>
        <div subtype="chapter" type="textpart" n="43">
            <p> Apud Ennium: <quote> Mensas constituit idemque ancilia primus.</quote> Ancilia
                dicta ab ambecisu, quod ea arma ab utraque parte ut Thracum incisa.</p>
        </div>
        <div subtype="chapter" type="textpart" n="44">
            <p><quote> Libaque, fictores, Argeos et tutulatos.</quote> Liba, quod libandi causa
                fiunt. Fictores dicti a fingendis libis. Argei ab Argis; Argei fiunt e scirpeis,
                simulacra hominum XXIVI; ea quotannis de ponte sublicio a sacerdotibus publice deici
                solent in Tiberim. Tutulati dicti hi, qui in sacris in capitibus habere solent ut
                metam; id tutulus appellatus ab eo quod, matres familias crines convolutos ad
                verticem capitis quos habent vitta velatos, dicebantur tutuli; sive ab eo, quod id
                tuendi causa capilli fiebat, sive ab eo quod altissimum in urbe quod est, Arx,
                tutissimum vocatur.</p>
        </div>
        <div subtype="chapter" type="textpart" n="45">
            <p> Eundem Pompilium ait fecisse flamines, qui cum omnes sunt a singulis deis
                cognominati, in quibusdam apparent ἔτυμα, ut cur sit Martialis et Quirinalis; sunt
                in quibus flaminum cognominibus latent origines, ut in his qui sunt versibus
                plerique: <quote> Volturnalem, Palatualem, Furinalem, Floralemque Falacrem et
                    Pomonalem fecit Hic idem,</quote> quae obscura sunt. Eorum origo Volturnus, diva
                Palatua, Furrina, Flora, Falacer pater, Pomona.</p>
        </div>
        <div subtype="chapter" type="textpart" n="46">
            <p> Apud Ennium: <quote> Iam cata signa ferae sonitum dare voce parabant.</quote>
                Cata acuta: hoc enim verbo dicunt Sabini: quare <quote> catus Aelius Sextus</quote>
                non, ut aiunt, sapiens, sed acutus, et quod est: Tunc coepit memorare simul cata
                dicta, accipienda acuta dicta.</p>
        </div>
        <div subtype="chapter" type="textpart" n="47">
            <p> Apud Lucilium: <quote> Quid thynno capto cobium excludunt foras,</quote> et
                    <quote> Occidunt, Lupe, saperdae te et iura siluri</quote> et <quote> Sumere
                    rete atque amiam.</quote> Piscium nomina sunt eorumque in Graecia origo.</p>
        </div>
        <div subtype="chapter" type="textpart" n="48">
            <p> Apud Ennium: Quae cava corpore caeruleo cortina receptat. Cava cortina dicta,
                quod est inter terram et caelum ad similitudinem cortinae Apollinis; ea a corde,
                quod inde sortes primae existimatae.</p>
        </div>
        <div subtype="chapter" type="textpart" n="49">
            <p> Apud Ennium: <quote> Quin inde invitis sumpserunt perduellibus.</quote>
                Perduelles dicuntur hostes; ut perfecit, sic perduellis, a per et duellum: id postea
                bellum. Ab eadem causa facta Duellona Bellona. </p>
        </div>
        <div subtype="chapter" type="textpart" n="50">
            <p> Apud Plautum: <quote>Neque Iugula, neque Vesperugo, neque Vergiliae
                    occidunt.</quote> Iugula signum, quod Accius appellat Oriona, cum ait: <quote>
                    Citius Orion patefit.</quote> Huius signi caput dicitur ex tribus stellis, quas
                infra duae clarae, quas appellant umeros; inter quas quod videtur iugulum, iugula
                dicta. Vesperugo stella quae vespere oritur, a quo eam Opillus scribit Vesperum
                itaque dicitur alterum: Vesper adest, quem Graeci dicunt διεσπέριον.</p>
        </div>
        <div subtype="chapter" type="textpart" n="51">
            <p> Naevius: Patrem suum supremum optumum appellat. Supremum ab superrumo dictum:
                itaque ΙΝ XII Tabulis, dicunt: <quote> Solis occasu diei suprema tempestas
                    esto.</quote> Libri Augurum pro tempestate tempestutem dicunt supremum augurii
                tempus.</p>
        </div>
        <div subtype="chapter" type="textpart" n="52">
            <p> In Cornicularia: <quote> Qui regi latrocinatus decem annos Demetrio.</quote>
                Latrones dicti ab latere, qui circum latera erant regi atque ad latera habebant
                ferrum, quos postea a stipatione stipatores appellarunt, et qui conducebantur: ea
                enim merces Graece dicitur λάτρον. Ab eo veteres poetae nonnunquam milites appellant
                latrones. At nunc viarum obsessores dicuntur latrones, quod item ut milites sunt cum
                ferro, aut quod latent ad insidias faciendas.</p>
        </div>
        <div subtype="chapter" type="textpart" n="53">
            <p> Apud Naevium: <quote> Risi egomet mecum cassabundum ire ebrium.</quote>
                Cassabundum a cadendo. Idem: Diabathra in pedibus habebat, erat amictus epicroco.
                Utrumque vocabulum Graecum.</p>
        </div>
        <div subtype="chapter" type="textpart" n="54">
            <p> In Menaechmis: <quote> Inter ancillas sedere iubeas, lanam carere.</quote> Idem
                hoc est verbum in Cosmetria Naevii. Carere a carendo, quod eam tum purgant ac
                deducunt, ut careat spurcitia; ex quo carminari dicitur tum lana, cum ex ea carunt
                quod in ea haeret, neque est lana, quae in Romulo Naevius appellat asta ab
                Oscis.</p>
        </div>
        <div subtype="chapter" type="textpart" n="55">
            <p> In Persa: Iam pol ille hic aderit, credo, congerro meus. Congerro a gerra. Id
                Graecum est et in Latina cratis.</p>
        </div>
        <div subtype="chapter" type="textpart" n="56">
            <p> In Menaechmis: <quote> Idem istuc aliis ascriptivis fieri ad legionem
                    solet.</quote> Ascriptivi dicti, quod olim ascribebantur inermes, armatis
                militibus qui succederent, si quis eorum deperisset.</p>
        </div>
        <div subtype="chapter" type="textpart" n="57">
            <p> In Trinummo: <quote> Nam illum tibi Ferentarium esse amicum inventum
                    intellego.</quote> Ferentarium a ferendo id est inane ac sine fructu; aut quod
                ferentarii equites hi dicti, qui ea modo habebant arma quae ferrentur, ut iaculum.
                Huiuscemodi equites pictos vidi in Aesculapii aede vetere et ferentarios
                ascriptos.</p>
        </div>
        <div subtype="chapter" type="textpart" n="58">
            <p> In Frivolaria: <quote> Ubi rorarii estis? En sunt. Ubi sunt accensi?
                    Ecce.</quote> Rorarii, dicti ab rore, qui bellum committebant, ideo quod ante
                rorat quam pluit. Accensos ministratores Cato esse scribit; potest id ab acciendo ad
                arbitrium eius cuius minister. </p>
        </div>
        <div subtype="chapter" type="textpart" n="59">
            <p> Pacuvius: Quom deum triportenta...</p>
        </div>
        <div subtype="chapter" type="textpart" n="60">
            <p> In Mercatore: <quote> Non tibi istuc magis dividiae'st quam mihi hodie
                    fuit.</quote> Hoc itidem et in Corollaria Naeviu. Dividia ab dividendo dicta,
                quod divisio distractio est doloris: itaque idem in Curculione ait: <quote>Sed quid
                    tibi est? Lien enecat, renes dolent, Pulmones distrahuntur.</quote></p>
        </div>
        <div subtype="chapter" type="textpart" n="61">
            <p> In Pagone: Honos syncerasto periit, pernis, glandio. Syncerastum est omne
                edulium antiquo vocabulo Graeco.</p>
        </div>
        <div subtype="chapter" type="textpart" n="62">
            <p> In Parasito Pigro: Domum ire coepi tramite in dextra via. Trames a transverso
                dictus.</p>
        </div>
        <div subtype="chapter" type="textpart" n="63">
            <p> In Fugitivis: <quote>Age ergo specta, vide vibices quantas. Iam inspexi quid
                    esset?</quote> Vibices excitatum verberibus corpus.</p>
        </div>
        <div subtype="chapter" type="textpart" n="64">
            <p> In Cistellaria: <quote> Non quasi nunc haec sunt hic limaces, lividae.</quote>
                Limax ab limo, quod ibi vivit. <quote> Diobolares, schoenicolae, miraculae.</quote>
                Diobolares a binis obolis. Schoenicolae ab schoeno, nugatorio unguento. Miraculae a
                miris, id est monstris; a quo Accius ait: <quote> Personas distortis oribus deformis
                    miriones.</quote></p>
        </div>
        <div subtype="chapter" type="textpart" n="65">
            <p> Ibidem: <quote> Scratiae, scrupipedae, strittabillae, tantulae.</quote> Ab
                excreando scratias hic adsignificat. Scrupipedas Aurelius scribit ab scauripedao;
                Iuventius comicus dicebat a vermiculo piloso, qui solet esse in fronde cum multis
                pedibus; Valerius a pede ac scrupea. Ex eo Acci positum curiose: itaque est in
                Melanippo: <quote> Reicis abs te religionem ut scrupeam imponas tibi.</quote>
                Strittabillas a strettillando; strittare ab eo qui sistit aegre.</p>
        </div>
        <div subtype="chapter" type="textpart" n="66">
            <p> In Astraba: <quote> Acsitiosae annonam caram e vili concinnant viris.</quote>
                Ideo in Sitellitergo idem ait: <quote> Mulier es, uxor. - Cuius vis ? - Ego novi,
                    scio acsitiosa.</quote> Sic Claudius scribit Axitiosas demonstrari
                consupplicatrices. Ab agendo axitiosas: ut ab una faciendo factiosae, sic ab una
                agendo actiosae et axtiosae dictae.</p>
        </div>
        <div subtype="chapter" type="textpart" n="67">
            <p> In Cesistione: <quote> Da stribula aut de lumbo obscena viscera.</quote>
                Stribula, ut Opillus, scribit, circum coxendices, sunt bovis; id Graecum est ab eius
                loci versura.</p>
        </div>
        <div subtype="chapter" type="textpart" n="68">
            <p> In Nervolaria: <quote> Scobina ego illunc actutum adraserim.</quote> Scobinam a
                scobe: lima enim materiae fabrilis est.</p>
        </div>
        <div subtype="chapter" type="textpart" n="69">
            <p> In Poenulo: Vinceretis cervum cursu vel grallatorem gradu. Grallator a gradu
                magno dictus.</p>
        </div>
        <div subtype="chapter" type="textpart" n="70">
            <p> In Truculento: <quote> Sine virtute argutum civem mihi habeam pro
                    praefica.</quote> Praefica dicta, ut Aurelius scribit, mulier ad lucrum quae
                conduceretur, quae ante domum mortui laudeis eius caneret. Hoc factitatum
                Aristoteles scribit in libro qui inscribitur Νόμιμα Βαρβαρικά, quibus testimonium
                est, quod fretum est Naevii: <quote>Haec quidem hercle, opinor, praefica est: nam
                    mortuum collaudat.</quote> Claudius scribit: quae praeficeretur ancillis,
                quemadmodum lamentarentur, praefica est dicta. Utrumque ostendit a praefectione
                praeficam dictam.</p>
        </div>
        <div subtype="chapter" type="textpart" n="71">
            <p> Apud Ennium: <quote>Decem Coclites quas montibus summis Rhipaeis fodere.</quote>
                Ab oculo Cocles, ut ocles, dictus, qui unum haberet oculum: quocirca in Curculione
                est: <quote>De Coclitum prosapia te esse arbitror: Nam hi sunt unoculi</quote></p>
        </div>
        <div subtype="chapter" type="textpart" n="72">
            <p> Nunc de temporibus dicam. Quod est apud Cassium: <quote> Nocte intempesta
                    nostram devenit domum,</quote> intempesta nox dicta ab tempestate, tempestas ab
                tempore; nox intempesta, quo tempore nihil agitur.</p>
        </div>
        <div subtype="chapter" type="textpart" n="73">
            <p> Quid noctis videtur in altisono Caeli clipeo ? Temo superat Stellas sublimen
                etiam cogens Atque etiam noctis iter. Hic multam noctem ostendere volt a temonis
                motu; sed temo unde et cur dicatur latet. Arbitror antiquos rusticos primum notasse
                quaedam in caelo signa, quae praeter alia erant insignia atque ad aliquem usum, ut
                culturae tempus, designandum, convenire animadvertebantur.</p>
        </div>
        <div subtype="chapter" type="textpart" n="74">
            <p> Eius signa sunt, quod has septem stellas Graeci ut Homerus vocant Ἅμαξαν, et
                propinquum eius signum Βοῶτην, nostri eas septem stellas boves et temonem et prope
                eas axem. Triones enim boves appellantur a bubulcis etiam nunc, maxime quom arant
                terram; e quis ut dicti valentes glebarii, qui facile proscindunt glebas, sic omnes
                qui terram arabant a terra terriones, unde triones ut dicerentur E detrito.</p>
        </div>
        <div subtype="chapter" type="textpart" n="75">
            <p> Temo dictus a tenendo: is enim continet iugum. Et plaustrum, appellatum a parte
                totum, ut multa. Possunt triones dict septem, quod ita sitae stellae, ut ternae
                trigona faciant. </p>
        </div>
        <div subtype="chapter" type="textpart" n="76">
            <p> Ajax, quod lumen, iubarne in caelo cerno ? Iubar dicitur stella Lucifer, quae in
                summo quod habet lumen diffusum, ut leo in capite iubam. Huius ortus significat
                circiter esse extremam noctem. Itaque ait Pacuius: Exorto iubare, noctis decurso
                itinere</p>
        </div>
        <div subtype="chapter" type="textpart" n="77">
            <p> Apud Plautum in Parasito Pigro: Inde hic bene potus, primulo crepusculo.
                Crepusculum ab Sabinis, quod id dubium tempus noctis an diei sit. Itaque in Condalio
                est: <quote> Tam crepusculo, ferae ut amant, lampades accendite.</quote> Ideo dubiae
                res creperae dictae.</p>
        </div>
        <div subtype="chapter" type="textpart" n="78">
            <p> In Trinummo: Concubium sit noctis priusquam ad postremum perveneris. Concubium a
                concubitu dormiendi causa dictum.</p>
        </div>
        <div subtype="chapter" type="textpart" n="79">
            <p> In Asinaria: Videbitur, factum volo: at redito huc conticinio. Putem a
                conticiscendo conticinium sive, ut Opillus scribit, ab eo quom conticuerunt
                homines.</p>
        </div>
        <div subtype="chapter" type="textpart" n="80">
            <p> Nunc de his rebus quae assignificant aliquod tempus, quom dicuntur aut fiunt,
                dicam. Apud Accium: <quote> Reciproca tendens nervo equino concita Tela.</quote>
                Reciproca est, quom unde quid profectum, redit eo. Ab recipere reciprocare fictum,
                aut quod poscere procare dictum.</p>
        </div>
        <div subtype="chapter" type="textpart" n="80">
            <p> Apud Plautum: <quote> Ut transversus, non proversus cedit quasi cancer
                    solet.</quote> Proversus dicitur ab eo quod in id quod est versus, et ideo qui
                exit in vestibulum, quod est ante domum, prodire et procedere; quod cum leno non
                faceret, sed secundum parietem transversus iret, dixit : ut transversus cedit quasi
                cancer, non proversus ut homo.</p>
        </div>
        <div subtype="chapter" type="textpart" n="82">
            <p> Apud Ennium: <quote> Andromachae nomen qui indidit, recte indidit.</quote> Item:
                    <quote> Quapropter Parim pastores nunc Alexandrum vocant.</quote> Imitari dum
                voluit, Euripiden et ponere ἔτυμον, est lapsus; nam Euripides quod Graeca posuit,
                ἔτυμα sunt aperta. Ille ait ideo nomen additum Andromachae, quod ἀνδρὶ μάχεται : hoc
                Ennium, quis potest intellegere in versu significare : <quote> Andromachae nomen qui
                    indidit, recte indidit,</quote> aut Alexandrum ab eo appellatum in Graecia, qui
                Paris fuisset, a quo Herculem quoque cognominatum alexikakon, ab eo quod defensor
                esset hominum.</p>
        </div>
        <div subtype="chapter" type="textpart" n="83">
            <p> Apud Accium: Iamque Auroram rutilare procul Cerno. Aurora dicitur ante solis
                ortum, ab eo quod ab igni solis tum aureo aer aurescit. Quod addit rutilare, est ab
                eodem colore: aurei enim rutili, et inde etiam mulieres valde rufae rutilae
                dictae.</p>
        </div>
        <div subtype="chapter" type="textpart" n="84">
            <p> Apud Terentium: <quote> Scortatur, potat, olet unguenta de meo.</quote> Scortari
                est saepius meretriculam ducere, quae dicta a pelle: id enim non solum antiqui
                dicebant scortum, sed etiam nunc dicimus scortea ea quae ex corio ac pellibus sunt
                facta; inde in aliquot sacris ac sacellis scriptum habemus: <quote>Ne quid scorteum
                    adhibeatur ideo, ne morticinum quid adsit. </quote> In Atellanis licet
                animadvertere rusticos dicere se adduxisse pro scorto pelliculam.</p>
        </div>
        <div subtype="chapter" type="textpart" n="85">
            <p> Apud Accium: <quote> Multis nomen vestrum numenque ciendo.</quote> Numen dicunt
                esse imperium, dictum ab nutu, quod cuius nutu omnia sunt, cuius imperium maximum
                esse videatur: itaque in Iove hoc et Homerus et aliquotiens Livius.</p>
        </div>
        <div subtype="chapter" type="textpart" n="86">
            <p> Apud Plautum: <quote> Si unum: epityrum estur insane bene.</quote> Epityrum
                vocabulum est cibi, quo frequentius Sicilia quam Italia usa. Id vehementer quom
                vellet dicere edi, dixit insane, quod insani omnia faciunt vehementer.</p>
        </div>
        <div subtype="chapter" type="textpart" n="87">
            <p> Apud Pacuvium: <quote> Flexanima tamquam lymphata aut Bacchi sacris
                    Commota.</quote> Lymphata dicta a lympha; lympha a Nympha, ut quod apud Graecos
                Θέτις, apud Ennium: <quote> Thelis illi mater.</quote> In Graecia commota mente quos
                nympholeptos, appellant, ab eo lymphatos dixerunt nostri. Bacchi, qui et Liber,
                cuius comites Bacchae. Et vinum in Hispania baccha.</p>
        </div>
        <div subtype="chapter" type="textpart" n="88">
            <p> Origo in his omnibus Graeca, ut quod apud Pacuium: Alcyonis ritu litus
                pervolgans feror. Haec enim avis nunc Graece dicitur ἀλκυών, nostri alcedo; haec
                hieme quod pullos dicitur tranquillo mari facere, eos dies alcyonios appellant. Quod
                est in versu alcyonis ritu, id est eius instituto, ut quom haruspex praecipit, ut
                suo quique ritu sacrificium faciat, et nos dicimus XVI viros Graeco ritu sacra, non
                Romano facere. Quod enim fit rite,, id ratum ac rectum est; ab eo Accius Recte
                perfectis sacris Volt accipi.</p>
        </div>
        <div subtype="chapter" type="textpart" n="89">
            <p> Apud Ennium: <quote> Si voles advortere animum, comiter monstrabitur.</quote>
                Comiter : hilare ac lubenter, cuius origo Graeca κῶμος, inde comissatio Latine dicta
                et in Graecia, ut quidam scribunt, comodia.</p>
        </div>
        <div subtype="chapter" type="textpart" n="90">
            <p> Apud Atilium: Cape, caede, lide, come, condi. Cape, unde accipe; sed hoc in
                proximo libro retractandum.</p>
        </div>
        <div subtype="chapter" type="textpart">
            <p> Apud Pacuvium: <quote>Nulla res neque Cicurare neque mederi potis est, neque
                    reficere.</quote> Cicurare, mansuefacere: quod enim a fero discretum, id dicitur
                cicur, et ideo dictum : cicur ingenium obtineo, mansuetum; a quo Veturii quoque
                nobiles cognominati Cicurini. Hinc natum a cicco cicur videtur. Ciccum dicebant
                membranam tenuem, quae est ut in malo Punico discrimen; a quo etiam Plautus dicit:
                Quod volt demensum, ciccum non interduo.</p>
        </div>
        <div subtype="chapter" type="textpart" n="92">
            <p> Apud Naevium: <quote> Eccum venire video ferme iniuria.</quote> Ferme dicitur
                quod nunc fere; utrumque dictum a ferendo, quod id quod fertur est in motu atque
                adventat.</p>
        </div>
        <div subtype="chapter" type="textpart" n="93">
            <p> Apud Plautum: <quote> Euax, iurgio uxorem tandem abegi a ianua.</quote> Euax
                verbum nihil significat, sed effutitum naturaliter est, ut apud Ennium: <quote>
                    Hehae, ipse clipeus cecidit;</quote> apud Ennium: <quote> Eheu, mea puella, e
                    spe quidem id successit, tibi;</quote> apud Pompilium: <quote> Heu, qua me
                    causa, Fortuna, infeste premis?</quote> Quod ait iurgio, id est litibus: itaque
                quibus res erat in controversia, ea vocabatur lis: ideo in actionibus videmus dici
                    <quote> Quam rem sive litem dicere oportet.</quote> Ex quo licet uidere iurgare
                esse ab iure dictum, quom quis iure litigaret; ab quo obiurgat is qui id facit
                iuste.</p>
        </div>
        <div subtype="chapter" type="textpart" n="94">
            <p> Apud Lucilium: <quote> Atque aliquot sibi si ab rebus clepsere foro qui.</quote>
                Clepsere dixit, unde etiam alii clepere, id est corripere, quorum origo a clam, ut
                sit dictum clapere, unde clepere E ex A commutato, ut multa. Potest vel a Graeco
                dictum κλέπτειν clepere.</p>
        </div>
        <div subtype="chapter" type="textpart" n="95">
            <p> Apud Matium: <quote> Corpora Graiorum maerebat, mandier igni.</quote> Dictum
                mandier a mandendo, unde manducari, a quo et in Atellanis Dossenum vocant
                Manducum.</p>
        </div>
        <div subtype="chapter" type="textpart" n="96">
            <p> Apud Matium: <quote> Obscaeni interpres funestique ominis auctor.</quote>
                Obscaenum dictum ab scaena; ea, ut Graeci, σκηνὴ et Accius scribit scenam. In
                pluribus verbis A ante E alii ponunt, alii non, ut quod partim dicunt scaeptrum,
                partim sceptrum, alii Plauti Faeneratricem, alii Feneratricem; sic faenisicia ac
                fenisicia, ac rustici Pappum Mesium, non Maesium, a quo Lucilius scribit: <quote>
                    Cecilius pretor ne rusticus fiat.</quote> Quare turpe ideo obscaenum, quod nisi
                in scaena, palam dici non debet.</p>
        </div>
        <div subtype="chapter" type="textpart" n="97">
            <p> Potest vel ab eo quod pueris turpicula res in collo quaedam suspenditur, ne quid
                obsit, bonae, scaevae causa scaevola appellata. Ea dicta ab scaeva, id est sinistra,
                quod quae sinistra sunt bona auspicia existimantur; a quo dicitur comitia aliudve
                quid, sicut dixi, scaeva fieri avi, sinistra quae nunc est. Id a Graeco est, quod hi
                sinistram vocant σκαιάν; quare, quod dixi, obscaenum omen est omen turpe; quod unde
                id dicitur os, osmen, e quo S extritum.</p>
        </div>
        <div subtype="chapter" type="textpart" n="98">
            <p> Apud Plautum: Quia ego antehac te amavi et mihi amicam esse crevi. Crevi valet
                constitui: itaque heres cum constituit se heredem esse, dicitur cernere, et cum id
                fecit, crevisse.</p>
        </div>
        <div subtype="chapter" type="textpart" n="99">
            <p> Apud eundem quod est: <quote> Mihi frequentem operam dedistis,</quote> valet
                assiduam: itaque qui adest assiduus fere et quom oportet, is frequens, cui
                infrequens opponi solet. Itaque illud quod eaedem mulierculae dicunt: <quote>Pol
                    isto quidem nos pretio perfacile Optanti est frequentare: Ita in prandio nos
                    lepide ac nitide Accepisti,</quote> apparet dicere: facile est curare ut adsidue
                adsimus, cum tam bene nos accipias.</p>
        </div>
        <div subtype="chapter" type="textpart" n="100">
            <p> Apud Ennium: Decretum fossari corpora telis. Hoc verbum Ennii dictum a
                fodiendo, a quo fossa. </p>
        </div>
        <div subtype="chapter" type="textpart" n="101">
            <p> Apud Ennium: <quote> Vocibus concide, fac si musset obrutus.</quote> Mussare
                dictum, quod muti non amplius quam μῦ dicunt; a quo idem dicit id quod minimum est:
                    <quote> Neque, ut aiunt, </quote> μῦ<quote> facere audent.</quote></p>
        </div>
        <div subtype="chapter" type="textpart" n="102">
            <p> Apud Pacuium: <quote> Di monerint meliora atque amentiam
                    Averruncassint.</quote> Ab avertendo averruncare, ut deus qui in eis rebus
                praeest Averruncus. Itaque ab eo precari solent, ut pericula avertat.</p>
        </div>
        <div subtype="chapter" type="textpart" n="103">
            <p> In Aulularia: <quote> Pipulo te differam ante aedis,</quote> id est convicio,
                declinatum a pipatu pullorum. Multa ab animalium vocibus tralata in homines, partim
                quae sunt aperta, partim obscura; perspicua, ut Ennii: <quote> Animus cum pectore
                    latrat.</quote> Plauti: <quote> Gannit odiosus omni totae familiae.</quote>
                Caecilii: <quote> Tantum rem dibalare ut pro nilo habuerit</quote> Lucilii: <quote>
                    Haec, inquam, rudet ex rostris atque heiulitabit.</quote> Eiusdem: <quote>
                    Quantum hinnitum atque equitatum.</quote></p>
        </div>
        <div subtype="chapter" type="textpart" n="104">
            <p> Minus aperta, ut Porcii ab lupo: <quote> Volitare ululantis.</quote> Ennii a
                vitulo: Tibicina maximo labore mugit. Eiusdem a bove: Clamore bovantes. Eiusdem a
                leone: <quote> Pausam fecere fremendi.</quote> Eiusdem ab haedo: Clamor ad caelum
                volvendus per aethera vagit. Suei a merula: <quote> Frendit e fronde et fritinnit
                    suaviter.</quote> Macci in Casina, a fringuilla: <quote> Quid fringuttis? Quid
                    istuc tam cupide cupis?</quote> Suei a volucribus: Ita tradet aeque in rem neque
                in Iudicium Aesopi nec theatri trittiles.</p>
        </div>
        <div subtype="chapter" type="textpart" n="105">
            <p> In Colace: <quote> Nexum...</quote> Nexum Mamilius scribit omne quod per libram
                et aes geritur, in quo sint mancipia; Mutius, quae per aes et libram fiant ut
                obligentur, praeter quom mancipio detur. Hoc verius esse ipsum verbum ostendit, de
                quo quaeritur: nam id aes quod obligatur per libram neque suum fit, inde nexum
                dictum. Liber qui suas operas in servitutem pro pecunia quam debebat nectebat, dum
                solveret, nexus vocatur, ut ab aere obaeratus. Hoc C. Poplilius auctore Visolo
                dictatore sublatum ne fieret, ut omnis qui bonam vopiam iurarunt, ne essent nexi,
                sed soluti.</p>
        </div>
        <div subtype="chapter" type="textpart" n="106">
            <p> In Casina: <quote>Sine amet, sine quod lubet id Faciat, quando tibi domi nihil
                    delicuum est.</quote> Delicuum dictum ab eo, quod ad deliquandum non sunt, ut
                turbida quae sunt deliquantur, ut liquida fiant. Aurelius scribit delicuum esse ab
                liquido: Claudius ab eliquato. Si quis alterutrum sequi malet, habebit auctorem
                Atilium: <quote> Per laetitiam liquitur animus. Ab liquando liquitur
                fletum.</quote></p>
        </div>
        <div subtype="chapter" type="textpart" n="107">
            <p> Multa apud poetas reliqua esse verba quorum origines possint dici, non dubito,
                ut apud Naevium in Hesiona Enimvero gladii lingula a lingua; in Clastidio
                Vitulantes, a Vitula; in Dolo Caperata fronte, a caprae fronte; in Demetrio :
                Persibus, a perite: itaque sub hoc glossema callide subscribunt; in Lampadione
                Protinam, a protinus, continuitatem significans; in Nagidone Clucidatus, suavis,
                tametsi a magistris accepimus mansuetum; in Romulo Consponsus, contra sponsum
                rogatus; in Stigmatia Praebia, a praebendo, ut sit tutus, quod sint remedia in collo
                pueris; in Technico Confictant, a conficto convenire dictum;</p>
        </div>
        <div subtype="chapter" type="textpart">
            <p> In Tarentilla Praelucidum a luce, illustre; in Tunicularia: <quote> exbolas
                    quassant</quote> aulas quae eiciuntur, a Graeco verbo ἐκβολὴ dictum; in Bello
                Punico: <quote> nec satis sarrare</quote> ab serare dictum, id est aperire; hinc
                etiam serae, qua remota fores panduntur.</p>
        </div>
        <div subtype="chapter" type="textpart" n="109">
            <p> Sed quod vereor ne plures sint futuri qui de hoc genere me quod nimium multa
                scripserim reprehendant quam quod reliquerim quaedam accusent, ideo potius iam
                reprimendum quam procudendum puto esse volumen: nemo reprensus qui e segete ad
                spicilegium reliquit stipulam. Quare institutis sex libris, quemadmodum rebus Latina
                nomina essent imposita ad usum nostrum: e quis tris scripsi Po. Septumio qui mihi
                fuit quaestor, tris tibi, quorum hic est tertius, priores de disciplina verborum
                originis, posteriores de verborum originibus. In illis, qui ante sunt, in primo
                volumine est quae dicantur, cur ἐτυμολογικὴ neque ars sit neque ea utilis sit, in
                secundo quae sint, cur et ars ea sit et utilis sit, in tertio quae forma
                etymologiae. In secundis tribus quos ad te misi item generatim discretis, primum in
                quo sunt origines verborum locorum et earum rerum quae in locis esse solent,
                secundum quibus vocabulis tempora sint notata et eae res quae in temporibus fiunt,
                tertius hic, in quo a poetis item sumpta ut illa quae dixi in duobus libris soluta
                oratione. Quocirca quoniam omnis operis de Lingua Latina tris feci partis, primo
                quemadmodum vocabula imposita essent rebus, secundo quemadmodum ea in casus
                declinarentur, tertio quemadmodum coniungerentur, prima parte perpetrata, ut
                secundam ordiri possim, huic libro faciam finem. </p>
        </div>
    </div>
    <div type="textpart" subtype="book" n="8">
        <head>LIBER OCTAVUS</head>
        <div subtype="chapter" type="textpart" n="1">
            <p> Quom oratio natura tripertita esset, ut superioribus libris ostendi, cuius prima
                pars, quemadmodum vocabula rebus essent imposita ; secunda, quo pacto de his
                declinata in discrimina ierunt : tertia, ut ea inter se ratione coniuncta sententiam
                efferant : prima parte exposita, de secunda incipiam hinc ; ut propago omnis natura
                secunda, quod prius illud rectum, unde ea, sic declinata: itaque declinatur in
                verbis rectum homo; obliquum hominis, quod declinatum a recto.</p>
        </div>
        <div subtype="chapter" type="textpart" n="2">
            <p> De huiuscemodi, multiplici natura discriminum causae sunt hae : cur et quo, et
                quemadmodum in loquendo declinata sunt verba. De quibus duo prima duabus causis
                percurram breviter : quod et tum cum de copia verborum scribam, erit retractandum;
                et quod et, de tribus tertium quod est, habet suas permultas ac magnas partes.</p>
        </div>
        <div subtype="chapter" type="textpart" n="3">
            <p> Declinatio inducta in sermones non solum Latinos, sed omnium hominum, utili et
                necessaria de causa: nisi enim ita esset factum, neque discere tantum numerum
                verborum possemus; infinitae enim sunt naturae, in quas ea declinantur : neque quae
                didicissemus, ex his, quae inter se rerum cognatio esset, appareret. At nunc ideo
                videmus, quod simile est, quod propagatum. Legi ubi declinatum est a lego, duo simul
                apparent, quodammodo eadem dici et non eodem tempore factum : at si verbi gratia
                alterum horum diceretur Priamus, alterum Hecuba, nullam unitatem adsignificaret,
                quae apparet in lego et legi, et in Priamus et Priamo.</p>
        </div>
        <div subtype="chapter" type="textpart" n="4">
            <p> Ut in hominibus quaedam sunt agnationes ac gentilitates, sic in verbis: ut enim
                ab Aemilio homines orti Aemilii, ac gentiles, sic ab Aemilii nomine declinatae voces
                in gentilitate nominali: ab eo enim, quod est impositum recto casu Aemilius, orta
                Aemilii, Aemilium, Aemilios, Aemiliorum et sic reliquae eiusdem quae sunt
                stirpis.</p>
        </div>
        <div subtype="chapter" type="textpart" n="5">
            <p> Duo igitur omnino verborum principia, impositio et declinatio; alterum ut fons,
                alterum ut rivus. Imposititia nomina esse voluerunt quam paucissima, quo citius
                ediscere possent, declinata quam plurima, quo facilius omnes, quibus ad usum opus
                esset, dicerent.</p>
        </div>
        <div subtype="chapter" type="textpart" n="6">
            <p> Ad illud genus, quod prius, historia opus est : nisi discendo enim, aliter id non
                pervenit ad nos; ad reliquum genus, quod posterius, ars: ad quam opus est paucis
                praeceptis, quae sunt brevia. Qua enim ratione in uno vocabulo declinare didiceris,
                in infinito numero nominum uti possis: itaque novis nominibus allatis in
                consuetudinem, sine dubitatione eorum declinatus statim omnis dicit populus; etiam
                novicii servi empti in magna familia cito omnium conservorum nomina recto casu
                accepto in reliquos obliquos declinant.</p>
        </div>
        <div subtype="chapter" type="textpart" n="7">
            <p> Qui si nonnumquam offendunt, non est mirum: etenim illi qui primi nomina
                imposuerunt rebus, fortasse an in quibusdam sint lapsi: voluisse enim putantur
                singularis res notare, ut ex his in multitudinem declinaretur, ab homine homines;
                sic mares liberos voluisse notari, ut ex his feminae declinarentur, ut est ab
                Terentio Terentia; sic in recto casu quas imponerent voces, ut illinc essent futurae
                quo declinarentur: sed haec in omnibus tenere nequisse, quod et unae et binae
                dicuntur scopae, et mas et femina aquila, et recto et obliquo vocabulo vis.</p>
        </div>
        <div subtype="chapter" type="textpart" n="8">
            <p> Cur haec non tam sint in culpa quam putant, pleraque solvere non difficile, sed
                nunc non necesse ; non enim quid potuerint adsequi, sed qui voluerint, ad hoc quod
                propositum, refert, quod nihilo minus, declinari potest ab eo quod imposuerunt,
                scopae, scopa, quam si imposuissent scopa, ab eo scopae, sic alia.</p>
        </div>
        <div subtype="chapter" type="textpart" n="9">
            <p> Causa, inquam, cur ab impositis nominibus declinarint, quam ostendi. Sequitur, in
                quae voluerint, declinari aut noluerint, ut generatim ac summatim, item in formis.
                Duo enim genera verborum : unum fecundum, quod declinando multas ex se parit
                disparilis formas, ut est lego, legis, legam, sic alia : alterum genus sterile, quod
                ex se parit nihil, ut est etiam, vix, cras, magis, quor.</p>
        </div>
        <div subtype="chapter" type="textpart" n="10">
            <p> Quarum rerum usus erat simplex, simplex ibi etiam vocabuli declinatus, ut in qua
                domo unus servus, uno servili opust nomine ; in qua multi, pluribus. Igitur et in
                his rebus quae verba sunt et nomina, quod discrimina vocis plura, propagines plures
                ; et in his rebus, quae copulae sunt ac iungunt verba, quod non opus fuit declinari
                in plura, fere singula sunt: uno enim loro alligare possis vel hominem vel equum vel
                aliud quod, quicquid est quod cum altero potest alligari. Sic quod dicimus in
                loquendo, consul fuit Tullius et Antonius : eodem illo et omnis binos consules
                colligare, possumus, vel dicam amplius, omnia nomina, atque adeo etiam omnia verba ;
                cum fulmentum ex una syllaba ; illud et, maneat unum. Quare duce natura, institutum
                est, ut quae imposita essent vocabula rebus, ne ab omnibus his declinatus
                putarent.</p>
        </div>
        <div subtype="chapter" type="textpart" n="11">
            <p> Quorum generum declinationes oriantur, partes orationis sunt duae, si, item ut
                Dion, in tris diviserimus partes res, quae verbis significantur: unam, quae
                adsignificat cassus : alteram, quae tempora : tertiam, quae neutrum. De his
                Aristoteles orationis duas partes esse dicit, vocabula et verba, ut homo et equos,
                et legit et currit.</p>
        </div>
        <div subtype="chapter" type="textpart" n="12">
            <p> Utriusque generis, et vocabuli et verbi quaedam priora, quaedam posteriora;
                priora ut homo, scribit, posteriora ut doctus et docte ; dicitur enim homo doctus et
                scribit docte. Haec sequitur et locus et tempus, quod neque homo, nec scribit potest
                sine loco et tempore esse : ita ut magis sit locus homini coniunctus, tempus
                scriptioni.</p>
        </div>
        <div subtype="chapter" type="textpart" n="13">
            <p> Quom de his nomen sit primum (prius enim nomen est, quam verbum temporale ; et
                reliqua posterius, quam nomen et verbum : prima igitur nomina) : quare de eorum
                declinatione, quam de verborum, ante dicam.</p>
        </div>
        <div subtype="chapter" type="textpart" n="14">
            <p> Nomina declinantur aut in earum rerum discrimina, quarum nomina sunt, ut ab
                Terentius, Terenti : aut in eas res extrinsecus, quarum ea nomina non sunt, ut ab
                equo equiso. In sua discrimina declinantur aut propter ipsius rei naturam, de quo
                dicitur, aut propter illius, qui dicit. Propter ipsius rei discrimina, aut ab toto
                aut a parte. Ab toto, ut ab homine homunculus, ab capite capitulum; propter
                multitudinem, ut ab homine homines; ab eo abeo quod alii dicunt cervices et id
                Ortensius in poematis cervix.</p>
        </div>
        <div subtype="chapter" type="textpart" n="15">
            <p> Quae a parte declinata, aut a corpore, ut a mamma mammosae, a manu manubria, aut
                ab animo, ut a prudentia prudens, ab ingenio ingeniosi. Haec sine agitationibus; at
                ubi motus maiores, item ab animo, aut a corpore, ut ab strenuitate et nobilitate
                strenui et nobiles. Sic a pugnando et currendo pugiles et cursores. Ut aliae
                declinationes ab animo, aliae a corpore : sic aliae, quae extra hominem, ut
                pecuniosi, agrarii, quod foris pecunia et ager. </p>
        </div>
        <div subtype="chapter" type="textpart" n="16">
            <p> Propter eorum qui dicunt, sunt declinati casus, uti is qui de altero diceret,
                distinguere posset, quom vocaret, quom daret, quom accusaret : sic alia eiusdemmodi
                discrimina, quae nos et Graecos ad declinandum duxerunt. Sine controversia sunt
                quinque. Quis voceturr, ut Hercules; quemadmodum vocetur, ut Hercule; quo vocetur,
                ut ad Herculem; quoi vocetur, ut Herculi; cui vocetur, ut Herculi; cuius vocetur, ut
                Herculis.</p>
        </div>
        <div subtype="chapter" type="textpart" n="17">
            <p> Propter ea verba quae erant proinde cognomina, ut prudens, candidus, strenuus,
                quod in his praeterea sunt discrimina propter incrementum, quod maius aut minus in
                his esse potest, accessit declinationum genus, ut a candido, candidius,
                candidissimum, sic a longo, divite, id genus aliis ut fieret.</p>
        </div>
        <div subtype="chapter" type="textpart" n="18">
            <p> Quae in eas res quae extrinsecus, declinantur, sunt ab equo equile, ab ovibus
                ovile, sic alia (haec contraria illis quae supra dicta, ut a pecunia pecuniosus, ab
                urbe urbanus, ab atro atratus): ut nonnunquam ab homine locus, ab eo loco homo, ut
                ab Romulo Roma, ab Roma Romanus.</p>
        </div>
        <div subtype="chapter" type="textpart" n="19">
            <p> Aliquot modis declinata ea quae foris ; nam aliter qui a maioribus suis,
                Latonius et Priamidae : aliter quae a facto, ut a praedando praeda, a merendo
                merces. Sic alia sunt, quae circum ire non difficile; sed quod genus iam videtur, et
                alia urgent, omitto.</p>
        </div>
        <div subtype="chapter" type="textpart" n="20">
            <p> In verborum genere quae tempora adsignificant, quod ea erant tria, praeteritum,
                praesens, futurum : declinatio facienda fuit triplex, ut saluto, salutabam,
                salutabo; quom item personarum natura triplex esset, qui loqueretur, ad quem, de quo
                : haec ab eodem verbo declinata ; quae in copia verborum explicabuntur.</p>
        </div>
        <div subtype="chapter" type="textpart" n="21">
            <p> Quoniam dictum de duobus, declinatio quor et in quas sit facta : tertium quod
                relinquitur, quemadmodum, nunc dicetur. Declinationum genera sunt duo, voluntarium,
                et naturale. Voluntarium est, quo, ut cuiusque tulit voluntas, declinavit. Sic tres
                quom emerunt Ephesi singulos servos, nonnunquam alius declinat nomen ab eo, qui
                vendit Artemidorus, atque Artemidorum sive Artemam appellat : alius a regione quod
                ibi emit, ab Ionia, Iona ; alius quod Ephesi, Ephesium ; sic alius ab alia aliqua
                re, ut visum est.</p>
        </div>
        <div subtype="chapter" type="textpart" n="22">
            <p> Contra naturalem declinationem dico, quae non a singulorum oritur voluntate, sed
                a communi consensu. Itaque omnes, impositis nominibus, eorum item declinant casus
                atque eodem modo dicunt huius Artemidorin, et huius Ionis, et huius Ephesi : sic in
                casibus aliis.</p>
        </div>
        <div subtype="chapter" type="textpart" n="23">
            <p> Cum utrumque nonnunquam accidat, et ut in voluntaria declinatione animadvertatur
                natura, et in naturali voluntas (quae cuiusmodi sint, aperientur infra), quod
                utraque declinatione alia fiunt similia, alia dissimilia, de eo Graeci Latinique
                libros fecerunt multos ; partim quom alii putarent in loquendo ea verba sequi
                oportere, quae ab similibus similiter essent declinata, quas appellarunt ἀναλογίας :
                alii cum id neglegendum putarent ac potius sequendam dissimilitudinem, quae in
                consuetudine est, quam vocarunt ἀνωμαλίαν, cum, ut ego arbitror, utrumque sit nobis
                sequendum, quod in declinatione voluntaria sit anomalia, in naturali magis
                analogia.</p>
        </div>
        <div subtype="chapter" type="textpart" n="24">
            <p> De quibus utriusque generis declinationibus libros faciam bis ternos : prioris
                tris de earum declinationum disciplina ; posteriores, ex eius disciplinae
                propaginibus. De prioribus primus erit hic : quae contra similitudinem declinationum
                dicantur ; secundus, quae contra dissimilitudinem ; tertius de similitudinum forma.
                De quibus quae expediero, singulis tribus ; tum de alteris totidem scribere ac
                dividere incipiamus.</p>
        </div>
        <div subtype="chapter" type="textpart" n="25">
            <p> Incipiam, quod huiusce libri est, dicere contra eos qui similitudinem sequuntur
                : quae est, ut in aetate puer ad senem, puella ad anum, in verbis, ut est scribo
                scribam, dico dicam. Prius contra universam analogiam; dein tum de singulis partibus
                a natura sermonis incipiam.</p>
        </div>
        <div subtype="chapter" type="textpart" n="26">
            <p> Omnis oratio cum debeat dirigi ad utilitatem, ad quam tum denique pervenit, si
                est aperta et brevis (quae petimus, quod obscurus et longior orator est odio); et
                cum efficiat aperta, ut intellegatur ; brevis, ut cito intellegatur ; et apertam
                consuetudo, brevem temperantia loquentis ; et utrumque fieri possit sine analogia :
                nihil ea opus est. Neque enim, utrum Herculi an Herculis clavam dici oporteat, si
                doceat analogia, quom utrumque sit in consuetudine, non neglegendum, quod aeque sunt
                et brevia et aperta.</p>
        </div>
        <div subtype="chapter" type="textpart" n="27">
            <p> Praeterea quoius utilitatis causa quaeque res sit inventa, si ex ea quis id sit
                consecutus, amplius eam scrutari cum sit nimium otiosi, et cum utilitatis causa
                verba ideo sint imposita rebus ut eas significent, si id consequimur una
                consuetudine, nihil prodest analogia.</p>
        </div>
        <div subtype="chapter" type="textpart" n="28">
            <p> Accedit quod quaecumque usus causa ad vitam sint assumpta, in his nostrumst
                utilitatem quaerere, non similitudinem: itaque in vestitu quom dissimillima sit
                virilis toga tunicae, muliebris stola pallio ; tamen inaequabilitatem hanc sequimur
                nihilo minus.</p>
        </div>
        <div subtype="chapter" type="textpart" n="29">
            <p> In aedificiis, quom non videamus habere ad atrium περίστυλον similitudinem et
                cubiculum ad equile, tamen propter utilitatem in his dissimilitudines potius quam
                similitudines sequimur: itaque et hiberna triclinia et aestiva non item valvata ac
                fenestrata facimus.</p>
        </div>
        <div subtype="chapter" type="textpart" n="30">
            <p> Quare quom ut in vestitu aedificiis, sic in supellectile, cibo, ceterisque
                omnibus quae usus causa ad vitam sunt assumpta, dominetur inaequabilitas, in sermone
                quoque, qui est usus causa constitutus, ea non repudianda.</p>
        </div>
        <div subtype="chapter" type="textpart" n="31">
            <p> Quod si quis duplicem putat esse summam, ad quas metas naturae sit perveniendum
                in usu, utilitatis et elegantiae ; quod non solum vestiti esse volumus ut vitemus
                frigus, sed etiam ut videamur vestiti esse honeste ; non domum habere ut simus in
                tecto et tuto solum, quo necessitas contruserit, sed etiam ubi voluptas retineri
                possit, non solum vasa ad victum habilia, sed etiam figura bella atque ab artifice
                ficta (quod aliud homini, aliud humanitati satis est; quodvis sitienti homini
                poculum idoneum, humanitati, nisi bellum parum); sed cum discessum est ab utilitate
                ad voluptatem : tamen in eo ex dissimilitudine plus voluptatis, quam ex
                similitudine, saepe capitur.</p>
        </div>
        <div subtype="chapter" type="textpart" n="32">
            <p> Quo nomine et gemina conclavia dissimiliter poliunt, et lectos non omneis paris
                magnitudine ac figura faciunt. Quod si esset analogia petenda supellectili, omnes
                lectos haberemus domi ad unam formam, et aut cum fulcro, aut sine eo, nec, cum ad
                tricliniarem gradum, item ad cubicularem : neque potius delectaremur supellectile,
                distincta quae esset ex ebore, aliisve rebus disparibus figuris, quam grabatis, qui
                ἀνὰ λόγον, ad similem formam plerumque eadem materia fiunt. Quare aut negandum nobis
                disparia esse iucunda ; aut quoniam necesse est confiteri, dicendum, verborum
                dissimilitudinem, quae sit in consuetudine, non esse vitandam.</p>
        </div>
        <div subtype="chapter" type="textpart" n="33">
            <p> Quod si analogia sequenda est nobis : aut ea observanda est quae est in
                consuetudine, aut quae non est. Si ea quae est sequenda est : praeceptis nihil opus
                est, quod, quom consuetudinem sequemur, ea nos sequetur; si, quae non est in
                consuetudine, quaeremus: ut quisque duo verba in quattuor formis finxerit similiter,
                quamvis haec nolemus, tamen erunt sequenda, ut Iuppitri, Marspitrem, quas si quis
                servet analogias, pro insano sit reprehendendus. Non ergo ea est sequenda.</p>
        </div>
        <div subtype="chapter" type="textpart" n="35">
            <p> Quod si oportet ita esse, ut a similibus similiter omnia declinentur verba,
                sequitur, ut ab dissimilibus dissimilia debeant fingi, quod non fit: nam et ab
                similibus alia fiunt similia, alia dissimilia ; et ab dissimilibus partim similia,
                partim dissimilia. Ab similibus similia, ut a bono et malo, bonum, malum. A
                similibus dissimilia, ut ab lupus, lepus ; lupo; lepori. Contra ab dissimilibus
                dissimilia, ut Priamus, Paris : Priamo, Pari. Ab dissimilibus similia, ut Iupiter,
                ovis ; Iovi, ovi.</p>
        </div>
        <div subtype="chapter" type="textpart" n="35">
            <p> Eo iam magis ἀναλογικῶς non solum a similibus dissimilia finguntur, sed etiam ab
                isdem vocabulis dissimilia ; neque a dissimilibus similia, sed etiam eadem ab
                dissimilibus vocabulis fingi apparet ; quod, cum duae sint Albae, ab una dicuntur
                Albani, ab altera Albenses; quom trinae fuerint Athenae, ab una dicti Athenaei, ab
                altera Athenaeis, a tertia Athenaeopolitae.</p>
        </div>
        <div subtype="chapter" type="textpart" n="36">
            <p> Sic ex diversis verbis multa facta in declinando inveniuntur eadem : ut quom
                dico ab Saturni Lua, Luam, et ab solvendo luo, luam. Omnia fere nostra nomina
                virilia et muliebria multitudinis cum recto casu fiunt dissimilia, eadem in dandi:
                dissimilia, ut mares Terentiei, feminae Terentiae, eadem in dandi, vireis Terentieis
                et mulieribus Terentieis. Dissimile Plautus et Plautius, et commune, Luci Plauti et
                Marci Plauti.</p>
        </div>
        <div subtype="chapter" type="textpart" n="37">
            <p> Denique si est analogia, quod in multis verbis est similitudo verborum :
                sequitur, quod in pluribus est dissimilitudo, ut non sit in sermone sequenda
                analogia.</p>
        </div>
        <div subtype="chapter" type="textpart" n="38">
            <p> Postremo, si est in oratione, aut in omnibus eius partibus est aut in aliqua ;
                et in omnibus non est, in aliqua esse parum est, ut album esse Aethiopam non satis
                est quod habet candidos dentes: non est ergo analogia.</p>
        </div>
        <div subtype="chapter" type="textpart" n="39">
            <p> Quom ab similibus verbis quae declinantur, similia fore polliceantur qui
                analogias esse dicunt, et cum simile tum, denique dicant esse verbo verbum, ex eodem
                si genere eadem figura, transitum de cassu in cassum similiter, ostendi possit : qui
                haec dicunt, utrumque ignorant, et in quo loco similitudo debeat esse, et
                quemadmodum spectari soleat, simile sit necne. Quae cum ignorant, sequitur ut quom
                de analogia dicere non possint, sequi non debeamus.</p>
        </div>
        <div subtype="chapter" type="textpart" n="40">
            <p> Quaero enim, verbum utrum dicant vocem quae ex syllabis conficta, eam quam
                audimus ; an quod ea significat, quam intellegimus ; an utrumque. Si vox voci esse
                debet similis, nihil refert, quod significat mas an femina sit : et utrum nomen an
                vocabulum sit, quod illi interesse dicunt.</p>
        </div>
        <div subtype="chapter" type="textpart" n="41">
            <p> Sin illud quod significatur debet esse simile, Diona et Theona quos dicunt esse
                paene ipsi geminos, inveniuntur esse dissimiles, si alter erit puer, alter senex,
                aut unus albus et alter Aethiops ; item aliqua re alia dissimiles. Sin ex utraque
                parte debet verbum esse simile, non cito invenietur quin in altera utra re claudicet
                ; nec Perpenna et Alphena erit simile : quod alterum nomen virum, alterum mulierem
                significat. Quare quoniam, ubi similitudo esse debeat, nequeunt ostendere,
                impudentes sunt qui dicunt esse analogias.</p>
        </div>
        <div subtype="chapter" type="textpart" n="42">
            <p> Alterum illud quod dixi, quemadmodum simile spectari oporteret, ignorare apparet
                ex eorum praecepto, quod dicunt, quom transierit e nominandi casibus in eos quos
                appellant vocandi, tum denique posse dici rectos esse similis aut dissimilis ; esset
                enim, ut si quis, Menaechmos geminos quom videat, dicat non posse iudicare similesne
                sint, nisi qui ex his sint nati, considerarit, num discrepent inter se.</p>
        </div>
        <div subtype="chapter" type="textpart" n="43">
            <p> Nihil, inquam, quo magis minusve sit simile quod conferas cum altero, ad
                iudicandum extrinsecus oportet sumi. Quare cum ignorent, quemadmodum similitudo
                debeat sumi, de analogia dicere non possunt. Haec apertius dixissem nisi brevius eo
                nunc mallem, quod infra sunt planius usurpanda. Quare quod ad universam naturam
                verborum attinet, haec attigisse modo satis est.</p>
        </div>
        <div subtype="chapter" type="textpart" n="44">
            <p> Quod ad partis singulas orationis, deinceps dicam ; Quoius quoniam sunt
                divisiones plures, nunc ponam potissimum eam qua dividitur. Oratio secunda ut natura
                in quattuor partis: in eam quae habet casus ; et quae habet tempora ; et quae habet
                neutrum ; et in qua est utrumque. Has vocant quidam appellandi, dicendi,
                adminiculandi, iungendi. Appellandi dicitur, ut homo et Nestor, dicendi ut scribo et
                lego, iungendi ut et et que : adminiculandi ut docte et commode.</p>
        </div>
        <div subtype="chapter" type="textpart" n="45">
            <p> Appellandi partes sunt quattuor, e quis dicta a quibusdam provocabula, quae sunt
                ut quis, quae; vocabula ut scutum, gladium; nomina ut Romulus, Remus; pronomina ut
                hic, haec. Duo media dicuntur nominatus; prima et extrema articuli. Primum genus est
                infinitum, secundum ut infinitum, tertium ut finitum, quartum finitum.</p>
        </div>
        <div subtype="chapter" type="textpart" n="46">
            <p> Haec singulatim triplicia esse debent quod ad sexum, multitudinem, casum. Sexum,
                utrum virile an muliebre an neutrum sit, ut doctus, docta, doctum. Multitudinem,
                unum an plura significet, ut hic, hi, haec, hae. Casum, utrum recto sit ut Marcus;
                an obliquo ut Marco ; an commun,i ut Iovis.</p>
        </div>
        <div subtype="chapter" type="textpart" n="47">
            <p> His discretis partibus singulas perspice, quo facilius nusquam esse analogias
                quas sequi debeamus videas. Nempe esse oportebat vocis formas ternas, ut in hoc
                humanus, humana, humanum ; sed habent quaedam binas, ut cervus, cerva ; quaedam
                singulas, ut aper, et sic multa. Non ergo est in huiuscemodi generibus analogia.</p>
        </div>
        <div subtype="chapter" type="textpart" n="48">
            <p> Et in multitudine ut unum significat pater, plures patres, sic omnia debuerunt
                esse bina. Sed et singularia solum sunt multa, ut cicer, siser: nemo enim dicit
                cicera, sisera; et multitudinis sunt, ut salinae, balneae: non enim ab his singulari
                specie dicitur salina et balnea. Neque ab eo quod dicunt balneum habet multitudinis
                consuetudo: nam quod est ut praedium, balneum, debuerunt esse plura, ut praedia,
                balnea, quod non est: non est ergo in his quoque analogia.</p>
        </div>
        <div subtype="chapter" type="textpart" n="49">
            <p> Alia casus habent et rectos et obliquos, alia rectos solum, alia modo obliquos
                habent: utrosque ut Iuno, Iunonis, rectos modo ut Iupiter, Maspiter, obliquos solum
                ut Iovis, Iovem: non ergo in his est analogia.</p>
        </div>
        <div subtype="chapter" type="textpart" n="50">
            <p> Nunc videamus in illa quadripertita. Primum si esset analogia in infiniteis
                articulis, ut est quis, quem, quoius, sic diceretur qua, quam, quaius; et ut est
                quis, qui, sic diceretur qua quae: nam est proportione simile: ut deae bonae quae,
                sic dea bona qua est; et ut est quem, quis, sic quos ques. Quare quod nunc dicitur
                qui homines, dici oportuit ques.</p>
        </div>
        <div subtype="chapter" type="textpart" n="51">
            <p> Praeterea ut est ab is ei, sic ab ea eae diceretur, quod nunc dicitur ei, et
                pronuntiaretur ut in ieis viris, sic eais mulieribus; et ut est in rectis casibus
                is, ea, in obliquis esset eius eaius. Nunc non modo in virili sicut in muliebri
                dicitur eius, sed etiam in neutris articulis, ut eius viri, eius mulieris, eius
                pabuli, cum discriminentur in rectis casibus is, ea, id. De hoc genere parcius
                tetigi, quod librarios haec spinosiora indiligentius elaturos putavi.</p>
        </div>
        <div subtype="chapter" type="textpart" n="52">
            <p> De nominatibus qui accedunt proxime ad infinitam naturam articulorum atque
                appellantur vocabula, ut homo, equos, eorum declinationum genera sunt quattuor: unum
                nominandi, ut ab equo equile, alterum casuale, ut ab equo equom, tertium augendi, ut
                ab albo albius, quartum minuendi, ut a cista cistula.</p>
        </div>
        <div subtype="chapter" type="textpart" n="53">
            <p> Primum genus, ut dixi, id est, cum ab aliqua parte orationis declinata sunt
                recto casu vocabula, ut a balneis balneator. Hoc fere triplices habet radices, quod
                et a vocabulo oritur, ut a venatore venabulum, et a nomine, ut a Tibure Tiburs, et a
                verbo, ut a currendo cursor. In nullo horum analogiam servari videbis.</p>
        </div>
        <div subtype="chapter" type="textpart" n="54">
            <p> Primum cum dicatur ut ab ove et sue ovile et suile, sic a bove bovile non
                dicitur; et cum simile sit avis et ovis, neque dicitur ut ab ave aviarium ab ove
                oviarium, neque ut ab ove ovile ab ave avile; et cum debuerit esse ut a cubatione
                cubiculum sic a sessione sediculum, non est.</p>
        </div>
        <div subtype="chapter" type="textpart" n="55">
            <p> Quoniam taberna, ubi venit vinum, a vino vinaria, a creta cretaria, ab unguento
                unguentaria dicitur, ἀναλογικῶς si essent vocabula, ubi caro venit, carnaria, ubi
                pelles, pelliaria, ubi calcei, calcearia diceretur, non laniena ac pellesuina et
                sutrina. Et sicut est ab uno uni, ab tribus trini, a quattuor quadrini, sic a duobus
                duini, non bini diceretur; nec non ut quadrigae trigae, sic potius duigae quam
                bigae. Permulta sunt huiusce generis, quae quoniam admonitus perspicere potest,
                omitto.</p>
        </div>
        <div subtype="chapter" type="textpart" n="56">
            <p> Vocabula quae ab nominibus oriuntur, si ab similibus nominibus similia esse
                debent, dicemus, quoniam gemina sunt Parma, Alba, Roma, ut Parmenses, Albenses,
                Romenses; aut quoniam est similis Roma, Nola, Parma, dicemus ut Romani, Nolani, sic
                Parmani; et a Pergamo, ab Ilio similiter Pergamenus Ilienus; aut ut Ilius et Ilia
                mas et femina, sic Pergamus et Pergama vir et mulier; et quoniam similia nomina sunt
                Asia, Libya, dicemus Asiaticos et Libyaticos homines.</p>
        </div>
        <div subtype="chapter" type="textpart" n="57">
            <p> Quae vocabula dicuntur a verbis, funt ut a scribendo scriptor, a legendo lector,
                haec quoque non servare similitudinem licet videre ex his: cum similiter dicatur ut
                ab amando amator, ab salutando salutator, et ab cantando cantator; et cum dicatur
                lassus sum metendo, ferendo, ex his vocabula non reddunt proportionem, quoniam non
                fit ut messor, et fertor. Multa sunt item in hac specie in quibus potius
                consuetudinem sequimur quam rationem verborum.</p>
        </div>
        <div subtype="chapter" type="textpart" n="58">
            <p> Praeterea cum sint ab eadem origine verborum vocabula dissimilia superiorum,
                quod simul habent casus et tempora, quo vocantur participia, et multa sint contraria
                ut amo amor, ceco secor, ab amo et eiusmodi omnibus verbis oriuntur praesens et
                futurum ut amans et amaturus, ab eis verbis tertium quod debet fingi praeteriti, in
                lingua Latina reperiri non potest: non ergo est analogia. Sic ab amor, legor et
                eiusmodi verbis vocabulum eius generis praeteriti temporis fit, ut amatus, neque
                praesentis et futuri ab his fit.</p>
        </div>
        <div subtype="chapter" type="textpart" n="59">
            <p> Non est ergo analogia, praesertim cum tantus numerus vocabulorum in eo genere
                interierit quod dicimus. In his verbis quae contraria non habent, ut loquor et
                venor, tamen dicimus loquens et venans, locuturus et venaturus, locutus et venatus,
                quod secundum analogias non est, quoniam dicimus loquor et venor, non loquo et veno.
                Unde illa erant superiora; eo minus servantur, quod ex his quae contraria verba non
                habent alia efficiunt terna, ut ea quae dixi, alia bina, ut ea quae dicam: currens,
                ambulans, cursurus, ambulaturus: tertia enim praeteriti non sunt, ut cursus sum,
                ambulatus sum.</p>
        </div>
        <div subtype="chapter" type="textpart" n="60">
            <p> Ne in his quidem, quae saepius quid fieri ostendunt, servatur analogia: nam ut
                est a cantando cantitans, ab amando amitans non est et sic multa. Ut in his
                singularibus, sic in multitudinis: sicut enim cantitantes, seditantes non
                dicuntur.</p>
        </div>
        <div subtype="chapter" type="textpart" n="61">
            <p> Quoniam est vocabulorum genus quod appellant compositicium et negant conferri id
                oportere cum simplicibus de quibus adhuc dixi, de compositis separatim dicam. Cum ab
                tibiis et canendo tibicines dicantur, quaerunt, si analogias sequi oporteat, cur non
                a cithara et psalterio et pandura dicamus citharicen et sic alia. Si ab aede et
                tuendo aeditumus dicatur, cur non ab atrio et tuendo potius atritumus sit quam
                atriensis; si ab avibus capiendis auceps dicatur, debuisse aiunt a piscibus
                capiendis ut aucupem sic piscipem, dici.</p>
        </div>
        <div subtype="chapter" type="textpart" n="62">
            <p> Ubi lavetur aes, aerarias, non aerelavinas nominari; et ubi fodiatur argentum
                argentifodinas dici, neque ubi fodiatur ferrum ferrifodinas. Qui lapides caedunt
                lapicidas, qui ligna, lignicidas non dici; neque ut aurificem sic argentificem; non
                doctum dici indoctum, non salsum insulsum. Sic ab hoc quoque fonte quae profluant,
                analogiam non servare animadvertere est facile.</p>
        </div>
        <div subtype="chapter" type="textpart" n="63">
            <p> Reliquitur de casibus, in quo Aristarchei suos contendunt nervos. Primum si in
                his esset analogia, dicunt debuisse omnis nominatus et articulos habere totidem
                casus: nunc alios habere unum solum, ut litteras singulas omnes, alios tris, ut
                praedium, praedii, praedio ; alios quattuor, ut mel, mellis, melli, melle ; alios
                quinque, ut Quintus, Quinti, Quinto, Quintum, Quinte ; alios sex, ut unus, unius,
                uni, unum, une, uno: non esse ergo in casibus analogias.</p>
        </div>
        <div subtype="chapter" type="textpart" n="64">
            <p> Secundo quod Crates, cur quae singulos habent casus, ut litterae Graecae, non
                dicantur alpha, alphati, alphatos, si idem mihi respondebitur quod Crateti, non esse
                vocabula nostra, sed penitus barbara, quaeram, cur idem nostra nomina et Persarum et
                ceterorum quos vocant barbaros cum casibus dicant.</p>
        </div>
        <div subtype="chapter" type="textpart" n="65">
            <p> Quare si essent in analogia, aut ut Poenicum et Aegyptiorum vocabula singulis
                casibus dicerent, aut pluribus ut Gallorum ac ceterorum; nam dicunt alauda alaudas
                et sic alia. Sin quod scribunt dicent, quod Poenicum sint, singulis casibus ideo eas
                litteras Graecas nominari: sic Graeci nostra senis casibus non quinis dicere
                debebant; quod cum non faciunt, non est analogia.</p>
        </div>
        <div subtype="chapter" type="textpart" n="66">
            <p> Quae si esset, negant ullum casum duobus modis debuisse dici; quod fit contra.
                Nam sine reprehensione vulgo alii dicunt in singulari hac ovi et avi, alii hac ove
                et ave; in multitudinis hae puppis, restis et hae puppes, restes; item quod in
                patrico casu hoc genus dispariliter dicuntur civitatum, parentum et civitatium,
                parentium, in accusandi hos montes, fontes et hos montis, fontis.</p>
        </div>
        <div subtype="chapter" type="textpart" n="67">
            <p> Item cum, si sit analogia, debeant ab similibus verbis similiter declinatis
                similia fieri et id non fieri ostendi possit, despiciendam eam esse rationem. Atqui
                ostenditur: nam qui potest similius esse quam gens, mens, dens? quom horum casus
                patricus et accusativus in multitudine sint dispariles: nam a primo fit gentium et
                gentis, utrubique ut sit I, ab secundo mentium et mentes, ut in priore solo sit I,
                ab tertio dentum et dentes, ut in neutro sit.</p>
        </div>
        <div subtype="chapter" type="textpart" n="68">
            <p> Sic item quoniam simile est recto casu sciurus, lupus, lepus, rogant, quor non
                dicatur proportione sciure, lupo, lepo. Sin respondeatur similia non esse quod ea
                vocemus dissimiliter sure lupe lepus (sic enim respondere voluit Aristarchus
                Crateti: nam cum scripsisset similia esse Philomedes, Heraclides, Melicertes, dixit
                non esse similia: in vocando enim cum E brevi dici Philomedes, cum E longo
                Heraclide, cum A brevi Melicerta), in hoc dicunt Aristarchum non intellexisse quod
                quaeretur se non solvere.</p>
        </div>
        <div subtype="chapter" type="textpart" n="69">
            <p> Sic enim, ut quicque in obliquis casibus discrepavit, dicere potuit propter eam
                rem rectos casus non esse similis; quom quaeratur duo inter se similia sint necne,
                non debere extrinsecus adsumi cur similia sint.</p>
        </div>
        <div subtype="chapter" type="textpart" n="70">
            <p> Item si esset analogia, similiter ut dicunt aves, oves, sues, dicerent item
                avium, ovium, suium. Si analogia est, inquit, cur populus dicit dii Penates, dii
                Consentes, cum sit ut hic reus, ferreu,s deus, sic hi rei, ferrei, dei?</p>
        </div>
        <div subtype="chapter" type="textpart" n="72">
            <p> Item quaerunt, si sit analogia, cur appellant omnes aedem deum Consentium et non
                deorum Consentium? Item quor dicatur mille denarium, non mille denariorum? Est enim
                hoc vocabulum figura ut Vatinius, Manilius, denarius: debet igitur dici ut
                Vatiniorum, Maniliorum, denariorum; et non equum puplicum mille assarium esse, sed
                mille assariorum: ab uno enim assario multi assarii, ab eo assariorum.</p>
        </div>
        <div subtype="chapter" type="textpart" n="72">
            <p> Item secundum illorum rationem debemus secundis syllabis longis Hectorem,
                Nestorem: est enim ut quaestor, praetor, Nestor ; quaestorem, praetorem, Nestorem ;
                quaestoris, praetoris, Nestoris. Et non debuit dici : quibus das, his das: est enim
                ut hi qui his quis, aut sicut quibus hibus.</p>
        </div>
        <div subtype="chapter" type="textpart" n="73">
            <p> Quom dicatur : da patri familias, si analogias sequi vellent, non debuerunt
                dicere hic paterfamilias, quod est ut Atiniae, Scatiniae, familiae ; sic una Atinia,
                Scatinia, familia. Item plures patres familias dicere non debuerunt, sed, ut Sisenna
                scribit, patres familiarum.</p>
        </div>
        <div subtype="chapter" type="textpart" n="74">
            <p> Neque oportebat consuetudinem natare alios dicere boum greges, alios boverum, et
                signa alios Ioum, alios Ioverum, cum esset ut Iovis, bovis, struis et Iovem, bovem,
                struem, Iovi, bovi, strui; nec, cum haec convenirent in obliquis casibus, dubitare
                debuerunt in rectis, in quibus nunc in consuetudine aliter dicere, pro Iovis,
                Iupiter, pro bovis, bos, pro strus strues.</p>
        </div>
        <div subtype="chapter" type="textpart" n="75">
            <p> Deinceps dicam de altero genere vocabulorum, in quo contentiones fiunt, ut
                album, albius, albissumum, in quo item analogias non servari apparet. Nam cum sit
                simile salsum caldum et dicatur ab his salsius, caldius, salsissimum caldissimum,
                debuit dici, quoniam simile est bonum malum, ab his bonius et malius, bonissimum et
                malissimum : nonne dicitur bonum, melius, optumum ? malum, peius, pessimum?</p>
        </div>
        <div subtype="chapter" type="textpart" n="76">
            <p> In aliis verbis nihil deest, ut dulcis, dulcior, dulcissimus, in aliis primum,
                ut peium, peius, pessimum, in aliis medium, ut caesior, caesius, caesissumus, in
                aliis bina sunt quae desint ab eadem voce declinata, et ea ita ut alias desint
                secundum et tertium, ut in hoc mane, manius, manissime, alias ut duo prima absint,
                ut ab optimum optius, optum, alias ut primum et tertium desit, ut a melius melum,
                melissumum.</p>
        </div>
        <div subtype="chapter" type="textpart" n="77">
            <p> Praeterea si dicerentur similiter, cum similia essent macer, tener, et
                macerrimus, tenerrimus, non discreparet in his macrior, tenerior, neque alia
                trisyllaba alia quadrisyllaba fierent; et si in his dominaretur similitudo,
                diceremus ut candidissimus, candidissima ; pauperrumus, pauperrima, sic candidus,
                candida ; pauper, paupera; et ut dicimus doctus docta, doctissimus doctissima, sic
                diceremus frugalissumus frugalissima, frugus et fruga.</p>
        </div>
        <div subtype="chapter" type="textpart" n="78">
            <p> Et si proportione essent verba, ut uno vocabulo dicimus virum et mulierem
                sapientem et diligentem et sapientiorem et diligentiorem, sic diceremus item, cum
                pervenissemus ad summum, quod nunc facimus aliter: nam virum dicimus sapientissimum
                et diligentissimum, feminam sapientissimam et diligentissimam. Quod ad vocabulorum
                huius generis exempla pertinet, multa sunt reliqua; sed ea quae dicta, ad iudicandum
                satis sunt, quor analogias in collatione verborum sequi non debeamus.</p>
        </div>
        <div subtype="chapter" type="textpart" n="79">
            <p> Magnitudinis vocabula cum possint esse terna, ut cista, cistula, cistella, in
                aliis media non sunt, ut in his macer macricolus macellus, niger nigricolus
                nigellus. Item minima in quibusdam non sunt, ut avis avicula avicella : caput,
                capitulum, capitellum. In hoc genere vocabulorum quoniam multa desunt, dicendum est
                non esse in eo potius sequendam quam consuetudinem rationem. Quod ad vocabulorum
                genera quattuor pertinet, ut in hoc potius consuetudinem quam analogias dominari
                facile animadverti possit, dictum est.</p>
        </div>
        <div subtype="chapter" type="textpart" n="80">
            <p> Sequitur de nominibus, quae differunt a vocabulis ideo quod sunt finita ac
                significant res proprias, ut Paris, Helena, cum vocabula sint infinita ac res
                communis designent, ut vir, mulier. E quibus sunt alia nomina ab nominibus, ut Ilium
                ab Ilo et Ilia ab Ilio : alia a vocabulo, ut ab albo Albius, ab atro Atrius. In
                neutris servata est analogia: nam et cum sit a Romulo Roma, proportione non est quod
                debuit esse.</p>
        </div>
        <div subtype="chapter" type="textpart" n="81">
            <p> .... Perpenni filia, non Perpennae (Perpenna enim mulieris nomen) esse debuit et
                nata esse a Perpenno, quod est ut Arvernus, Percelnus, Perpennus ; Arverna,
                Percelna, Perpenna. Quod si Marcus Perpenna virile est nomen et analogia sequenda,
                Lucius Aelia et Quintus Mucia virilia nomina esse debebunt. Item quae dicunt ab
                Rhodo, Andro, Cyzico, Rhodius, Andrius, Cyzicenus, similiter Cyzicius dici debebat,
                et civis unusquisque. Nam ut....</p>
        </div>
        <div subtype="chapter" type="textpart" n="82">
            <p> ... Athenaeus dicitur rhetor nomine, etsi non sit Atheniensis, in hoc ipso
                analogia non est : quod alii nomina habent ab oppidis ; alii aut non habent aut non
                ut debent habent.</p>
        </div>
        <div subtype="chapter" type="textpart" n="83">
            <p> Habent plerique libertini a municipio manumissi, in quo, ut societatum et
                fanorum servi, non servarunt proportione rationem, et Romanorum liberti debuerunt
                dici ut a Faventia Faventinus, ab Reate Reatinus sic a Roma Romanus. At nominentur
                libertini orti a publicis servis Romanenses, qui manumissi ante quam sub
                magistratuum nomina, qui eos liberarint, succedere coeperint.</p>
        </div>
        <div subtype="chapter" type="textpart" n="84">
            <p> Hinc quoque illa nomina Lesas, Ufenas, Carrinas, Maecenas : quae cum essent ab
                loco, ut Urbinas (et tamen Urbinius), ab his debuerunt dici ad nostrorum nominum
                similitudinem... </p>
        </div>
    </div>
    <div type="textpart" subtype="book" n="9">
        <head>LIBER NONUS</head>
        <div subtype="chapter" type="textpart" n="1">
            <milestone type="alt-chapter" n="I"/><p> ... nesciunt docere quam discere, quae ignorant. In quo fuit Crates, nobilis
                grammaticus, qui fretus Chrysippo, homine acutissimo, qui reliquit sex libros περὶ
                ἀνωμαλίας, heis libris contra ἀναλογίαν atque Aristarchum est nixus, sed ita ut
                scripta indicant eius, ut neutrius videatur pervidisse voluntatem; quod et
                Chrysippus de inaequabilitate cum scribit sermonis, propositum habet ostendere
                similes res dissimilibus verbis et dissimiles similibus esse vocabulis notatas (id
                quod est verum); et quod Aristarchus, de aequabilitate cum scribit eiusdem,vuerborum
                similitudinem, quorumdam inclinatione sequi iubet, quoad patiatur conseutudo.</p>
        </div>
        <div subtype="chapter" type="textpart" n="2">
            <p> Sed ii qui in loquendo partim sequi iubent nos consuetudinem, partim rationem,
                non tam discrepant, quod consuetudo et analogia coniunctiores sunt inter se, quam
                iei credunt.</p>
        </div>
        <div subtype="chapter" type="textpart" n="3">
            <p> Quod est nata ex quadam consuetudine analogia, et ex hac consuetudine item
                anomalia; itaque consuetudo ex dissimilibus et similibus verbis eorumque
                declinationibus constat : neque anomalia neque analogia est repudianda, nisi si non
                est homo ex anima, quod ex corpore et anima.</p>
        </div>
        <div subtype="chapter" type="textpart" n="4">
            <p> Sed ea quae dicam, quo facilius pervideri possint, prius de trinis copulis
                discernendum (nam confusim ex utraque parte pleraque dicuntur, quorum alia ad aliam
                referri debent summam) : primum de copulis naturae et usuis; haec enim duo sunt quo
                deriguntur diversa, quod aliud est dicere esse verborum analogias, aliud dicere uti
                oportere analogiis; secundum de copulis multitudinis ac finis, utrum omnium verborum
                dicatur esse analogiarum usus, an maioris partis; tertium de copulis personarum, qui
                eis debeant uti, quae sunt plures.</p>
        </div>
        <div subtype="chapter" type="textpart" n="5">
            <p> Alia enim populi universi, alia singulorum, et de ieis non eadem oratoris et
                poetae, quod eorum non idem ius. Itaque populus universus debet in omnibus verbis
                uti analogia, et si perperam est consuetus, corrigere se ipsum, quom orator non
                debeat in omnibus uti, quod sine offensione non potest facere, cum poetae transilire
                lineas impune possit.</p>
        </div>
        <div subtype="chapter" type="textpart" n="6">
            <p> Populus enim in sua potestate, singuli in illius; itaque ut suam quisque
                consuetudinem, si mala est, corrigere debet, sic populus suam. Ego populi
                consuetudinis non sum ut dominus, at ille meae est. Ut rationi optemperare debet
                gubernator, gubernatori unus quisque in navi, sic populus rationi, nos singuli
                populo. Quare ad quamcumque summam in dicendo referam, si animadvertes, intelleges,
                utrum dicatur analogia esse, an uti oportere ea; et quom poscitur, ut usus ad id
                quod oporteret redigeretur, dici id in populum aliter ac in eum qui sit in
                populo.</p>
        </div>
        <div subtype="chapter" type="textpart" n="7">
            <milestone type="alt-chapter" n="II"/><p> Nunc iam primum dicam pro universa analogia, cur non modo non videatur esse
                reprehendenda, sed etiam cur in usu quodammodo sequenda. Secundo de singulis
                criminibus, quibus rebus possint, quae dicta sunt contra solvi, dicam ita ut
                generatim comprehendam et ea quae in priore libro sunt dicta et ea quae possunt dici
                atque illic praeterii. </p>
        </div>
        <div subtype="chapter" type="textpart" n="8">
            <milestone type="alt-chapter" n="III"/><p> Primum quod aiunt, qui bene loqui velit consuetudinem sequi oportere, non
                rationem similitudinum, quod, alteram si neglegat, sine offensione facere non
                possit, alterum si sequatur, quod sine reprehensione non sit futurum : errant; quod
                qui in loquendo consuetudinem qua oportet uti, sequitur, eam sequitur non sine
                ratione. </p>
        </div>
        <div subtype="chapter" type="textpart" n="9">
            <milestone type="alt-chapter" n="IV"/><p> Nam vocabula ac verba, quae declinamus similiter, ea in consuetudine esse
                videmus, et ad eam conferimus et, si quid est erratum, non sine ea corrigimus. Nam
                ut, qui triclinium constrarunt, si quem lectum de tribus unum imparem posuerunt, aut
                de paribus nimium aut parum produxerunt, una corrigimus et ad consuetudinem communem
                et ad aliorum tricliniorum analogias : sic si quis in oratione in pronuntiando ita
                declinat verba ut dicat disparia, quod peccat redigere debemus ad ceterorum similium
                verborum rationem. </p>
        </div>
        <div subtype="chapter" type="textpart" n="10">
            <milestone type="alt-chapter" n="V"/><p> Cum duo peccati genera sint in declinatione, unum quod in consuetudinem
                perperam receptum est, alterum quod nondum est, et perperam dicatur; unum dant non
                oportere dici, quod non sit in consuetudine, alterum non conceditur quin ita
                dicatur, ut sit similiter, quom id faciant, ac, si quis puerorum per delicias pedes
                male ponere atque imitari vatias coeperit, hos corrigi oportere si concedant; contra
                si quis in consuetudine ambulandi iam factus sit vatia aut conpernis, sit eum
                corrigi non concedant.</p>
        </div>
        <div subtype="chapter" type="textpart" n="11">
            <p> Non sequitur, ut stulte faciant, qui pueris in geniculis alligent serperastra,
                ut eorum depravata corrigant crura? Cum vituperandus, non sit medicus, qui e
                longinqua mala consuetudine aegrum in meliorem traducat : quare reprehendendus sit,
                qui orationem minus valentem propter malam consuetudinem traducat in meliorem?</p>
        </div>
        <div subtype="chapter" type="textpart" n="12">
            <milestone type="alt-chapter" n="VI"/><p> Pictores Apelles, Protogenes, sic alii artufices egregii non reprehendundi,
                quod consuetudinem Miconos, Dioris, Arimmae, etiam superiorum non sunt secuti;
                Aristophanes improbandus, qui potius in quibusdam veritatem quam consuetudinem
                secutus?</p>
        </div>
        <div subtype="chapter" type="textpart" n="13">
            <milestone type="alt-chapter" n="VII"/><p> Quod si viri sapientissimi, et in re militari et in aliis rebus multa
                contra veterem consuetudinem cum essent ausi, laudati : despiciendi sunt qui
                potiorem dicunt oportere esse consuetudinem ratione.</p>
        </div>
        <div subtype="chapter" type="textpart" n="14">
            <milestone type="alt-chapter" n="VIII"/><p> An quom quis perperam consuerit quid facere in civitate, non modo non
                patiemur, sed etiam poena afficiemus, idem, si quis perperam consuerit dicere
                verbum, non corrigemus, cum id fiat sine poena?</p>
        </div>
        <div subtype="chapter" type="textpart" n="15">
            <milestone type="alt-chapter" n="IX"/><p> Et hi, qui pueros in ludum mittunt, ut discant quae nesciunt verba,
                quemadmodum scribant, idem barbatos, qui ignorabunt verba, quemadmodum oporteat
                dici, non docebimus, ut sciant qua ratione conveniat dici?</p>
        </div>
        <div subtype="chapter" type="textpart" n="16">
            <milestone type="alt-chapter" n="X"/><p> Sed ut nutrix pueros a lacte non subito avellit a consuetudine, cum a cibo
                pristino in meliorem traducit; sic maiores in loquendo a minus commodis verbis ad ea
                quae sunt cum ratione, modice traducere oportet. Cum sint in consuetudine contra
                rationem alia verba ita ut ea facile tolli possint, alia ut videantur esse fixa :
                quae leviter haerent, ac sine offensione commutari possint, statim ad rationem
                corrigi oportet; quae autem sunt ita, ut in praesentia corrigere nequeas, quin ita
                dicas, his oportet, si possis, non uti: sic enim obsolescent, ac postea iam
                obliterata facilius corrigi poterunt.</p>
        </div>
        <div subtype="chapter" type="textpart" n="17">
            <milestone type="alt-chapter" n="XI"/><p> Quas novas verbi declinationes ratione introductas respuet forum, his boni
                poetae, maxime scaenici, consuetudine subigere aures populi debent, quod poetae
                multum possunt in hoc; propter eos quaedam verba in declinatione melius, quaedam
                deterius dicuntur. Consuetudo loquendi est in motu; itaque solent fieri ex meliore
                deterior, ex deteriore melior. Ac verba perperam dicta apud antiquos aliquos propter
                poetas non modo nunc dicuntur recte, sed etiam quae ratione dicta sunt tum, nunc
                perperam dicuntur.</p>
        </div>
        <div subtype="chapter" type="textpart" n="18">
            <milestone type="alt-chapter" n="XII"/><p> Quare qui ad consuetudinem nos vocant, si ad rectam, sequemur; in eo quoque
                enim est analogia : si ad eam invitant quae est depravata, nihilo magis sequemur
                quam, nisi cum erit necesse, sequar in ceteris rebus mala exempla; nam ea quoque,
                cum aliqua vis urget, inviti sequemur. XIII. Neque enim Lysippus artificum priorum
                potius secutus est vitiosa quam artem. Si sic populus facere debet : etiam singuli,
                sine offensione quod fiat populi.</p>
        </div>
        <div subtype="chapter" type="textpart" n="19">
            <p> Qui amissa non modo quaerant, sed etiam quod indicium dent : idem, ex sermone si
                quid deperiit, non modo nihil impendunt ut requirant, sed etiam contra indices
                repugnant ne restituatur verbum.</p>
        </div>
        <div subtype="chapter" type="textpart" n="20">
            <p> Quod novum et ratione introductum, quo minus recipiamus, vitare non debemus.
                XIV. Nam ad usum in vestimentis, aedificiis, supellectili, novitati non impedit
                vetus consuetudo. Quem enim amor assuetudinis potius in pannis possessorem retinet,
                quem ad nova vestimenta traducit? XV. An non saepe veteres leges abrogatae novis
                cedunt?</p>
        </div>
        <div subtype="chapter" type="textpart" n="21">
            <milestone type="alt-chapter" n="XVI"/><p> Nonne inusitatis formis vasorum recentibus ex Graecia adlatis obliteratae
                antiquae consuetudinis sinorum et capularum species : his formis vocabulorum
                incontaminatis uti nollent, quas docuerit ratio propter consuetudinem veterem? Et
                tantum inter duos sensus interesse volunt, ut oculis semper aliquas figuras
                supellectilis novas conquirant, contra auris expertis velint esse?</p>
        </div>
        <div subtype="chapter" type="textpart" n="22">
            <milestone type="alt-chapter" n="XVII"/><p> Quotus quisque iam servos habet priscis nominibus? quae mulier suum
                instrumentum vestis atque auri veteribus vocabulis appellat? Sed indoctis non tam
                irascendum, quam huiusce pravitatis patronis.</p>
        </div>
        <div subtype="chapter" type="textpart" n="23">
            <p> Si enim usquequaque non esset analogia, tum sequebatur, ut in verbis quoque non
                esset; non, cum esset usquequaque, ut est, non esse in verbis. XVIII. Quae enim est
                pars mundi quae non innumerabiles habeat analogias? Caelum an mare an terra, quae in
                his?</p>
        </div>
        <div subtype="chapter" type="textpart" n="24">
            <p> Nonne in caelo, ut ab aequinoctiali circulo ad solstitialem et hinc ad
                septemtrionalem divisum : sic contra paribus partibus idem a bruma versum contraria
                parte? Non, quantum polus superior abest a septemtrionali circulo et is a
                solstitiali, quem sol circumit cum it ad solstitium, tantundem abest inferior ab eo
                quem ἀνταρτικὸν vocant astrologi, et is a brumali? Non, quemadmodum quodque signum
                exortum hoc anno, quotquot annis eodem modo exoritur?</p>
        </div>
        <div subtype="chapter" type="textpart" n="25">
            <p> Num aliter sol a bruma venit ad aequinoctium, ac contra cum ad solstitium venit,
                ad aequinoctialem circulum, et inde ad brumam? Nonne luna, ut a sole discedit ad
                aquilonem et inde redit in eandem viam : sic inde fertur ad austrum et regreditur
                inde? Sed quid plura de astris, ubi difficilius reperitur quid sit aut fiat in
                motibus dissimiliter?</p>
        </div>
        <div subtype="chapter" type="textpart" n="26">
            <milestone type="alt-chapter" n="XIX"/><p> At in mari, credo, motus non habent similitudines geminas, qui in XXIIII
                horis lunaribus quotidie quater se mutant, ac cum sex horis aestus creverunt,
                totidem decreverunt, rursus idem; itemque ab his. An hanc analogiam ad diem servant,
                ad mensem non item, alios motus cum habeant, sic item cum habeant aliis inter se
                convenientes? de quibus in libro, quem de aestuariis feci, scripsi.</p>
        </div>
        <div subtype="chapter" type="textpart" n="27">
            <milestone type="alt-chapter" n="XX"/><p> Non in terra in sationibus servata analogia? nec cuiusmodi in praeterito
                tempore fructuum genera reddidit, similia in praesenti reddit ? et cuiusmodi tritico
                iacto reddidit segetes, sic ordeo sato proportione reddidit parilis? Non ut Europa
                habet flumina, lacus, montis, campos, sic habet Asia? </p>
        </div>
        <div subtype="chapter" type="textpart" n="28">
            <milestone type="alt-chapter" n="XXI"/><p> Non in volucribus generatim servatur analogia? non ex aquilis aquilae,
                atque ut ex turdis qui procreantur, turdi, sic ex reliquis sui cuiusque generis?
                XXII. An aliter hoc fit quam in aere in aqua? non hic conchae inter se generatim
                innumerabili numero similes? non pisces? an e muraena fit lupus aut merula? Non bos
                ad bovem collatus similis ? et qui ex his progenerantur, inter se vituli? etiam ubi
                dissimilis foetus ut ex equa et asino mulus, tamen ibi analogia; quod ex quocumque
                asino et equa nascitur, id est mulus aut mula, ut ex equo et asina hinnulei.</p>
        </div>
        <div subtype="chapter" type="textpart" n="29">
            <milestone type="alt-chapter" n="XXIII"/><p> Non sic ex viro et muliere omnis similis partus, pueri et puellae? non
                horum ita inter se omnia similia membra, ut separatim in suo utroque genere
                similitudine sint paria? Non, omnis cum sint ex anima et corpore, partes quaeque
                horum proportione similes?</p>
        </div>
        <div subtype="chapter" type="textpart" n="30">
            <p> Quid ergo cum omnes animae hominum sint divisae in octonas parteis, eae inter se
                non proportione similes? quinque quibus sentimus, sexta qua cogitamus, septuma qua
                progeneramus, octaua qua voces mittimus? Igitur, quoniam qua loquimur voce oratio
                est, hanc quoque necesse est natura, habere analogias: itaque habet.</p>
        </div>
        <div subtype="chapter" type="textpart" n="31">
            <milestone type="alt-chapter" n="XXIV"/><p> An non vides, ut Graeci habeant eam quadripertitam, unam in qua sint
                casus, alteram in qua tempora, tertiam in qua neutrum, quartam in qua utrumque, sic
                nos habere? Ecquid verba, nescis ut apud illos sint alia finita, alia non, sic
                utraque esse apud nos?</p>
        </div>
        <div subtype="chapter" type="textpart" n="32">
            <p> Equidem non dubito, quin animadverteris item in ea innumerabilem similitudinum
                numerum : ut trium temporum verbi aut trium personarum. XXV. Quis enim potest non
                una animadvertisse in omni oratione esse ut legebam, lego, legam, sic lego, legis,
                legit, cum haec eadem dicantur alias ut singula, alias ut plura significentur? Quis
                est tam tardus, qui illas quoque non animadverterit similitudines, quibus utimur in
                imperando, quibus in optando, quibus in interrogando, quibus in infectis rebus,
                quibus in perfectis, sic in aliis discriminibus?</p>
        </div>
        <div subtype="chapter" type="textpart" n="33">
            <milestone type="alt-chapter" n="XXVI"/><p> Quare qui negant esse rationem analogiae, non vident naturam non solum
                orationis, sed etiam mundi; qui autem vident et sequi negant oportere, pugnant
                contra naturam, non contra analogian: et pugnant volsillis, non gladio, cum pauca
                excepta verba ex pelago sermonis populi minus usu trita afferant, quom dicant
                propterea analogias non esse; similiter ut si quis viderit mutilum bovem aut luscum
                hominem claudicantemque equum, neget in bovum, hominum et equorum natura
                similitudines proportione constare.</p>
        </div>
        <div subtype="chapter" type="textpart" n="34">
            <milestone type="alt-chapter" n="XXVII"/><p> Qui autem duo genera esse dicunt analogiae : unum naturale, quod ut ex
                lentibus seminatis nascuntur lentis sic ex lupinis lupinum; alterum voluntarium ut
                in fabrica, cum vident scaenam, ut in dexteriore parte sint ostia, sic esse in
                sinisteriore simili ratione facta ; de his duobus generibus naturalem esse analogiam
                ut sit in motibus caeli, voluntariam non esse, quod ut quoique fabro lubitum sit,
                possit facere partis scaenae, sic in hominum partibus esse analogias, quod eas
                natura faciat, in verbis non esse, quod ea homines ad suam quisque voluntatem
                fingat, itaque de eisdem rebus alia verba habere Graecos, alia Syros, alia Latinos:
                ego declinatus verborum et voluntarios et naturalis esse puto, voluntarios quibus
                homines vocabula imposuerint rebus quaedam, ut ab Romulo Roma, ab Tibure Tiburtes;
                naturales, ut ab impositis vocabulis quae inclinantur in tempora aut in casus, ut ab
                Romulus Romuli Romulum et ab dico dicebam, dixeram.</p>
        </div>
        <div subtype="chapter" type="textpart" n="35">
            <p> Itaque in voluntariis declinationibus inconstantia est, in naturalibus
                constantia; quas utrasque quoniam iei non debeant negare esse in oratione, quom in
                mundi partibus omnibus sint, et declinationes verborum innumerabiles, dicendum est,
                esse in his analogias. Neque ideo statim ea in omnibus verbis est sequenda; nam si
                qua perperam declinavit verba consuetudo, ut ea aliter non possint efferri sine
                offensione multorum, hinc rationem verborum praetermittendam ostendit loquendi
                ratio.</p>
        </div>
        <div subtype="chapter" type="textpart" n="36">
            <milestone type="alt-chapter" n="XXVIII"/><p> Quod ad universam pertinet causam, cur similitudo et sit in oratione et
                debeat observari et quam ad finem quoque, satis dictum. Quare quod sequitur de
                partibus singulis, deinceps expediemus ac singula crimina quae dicunt contra
                analogias, solvemus. </p>
        </div>
        <div subtype="chapter" type="textpart" n="37">
            <p> In quo animadvertito natura quadruplicem esse formam, ad quam in declinando
                accommodari debeant verba: quod debeat subesse res quae, designetur; et ut sit ea
                res in usu, et ut vocis natura ea sit quae significavit, ut declinari possit; et
                similitudo figurae verbi ut sit ea quae ex se declinatu genus prodere certum
                possit.</p>
        </div>
        <div subtype="chapter" type="textpart" n="38">
            <p> Quo neque a terra terrus ut dicatur, postulandum est, quod natura non subest, ut
                in hoc alterum maris, alterum feminae debeat esse. Sic neque propter usum, ut
                Terentius significat unum, plures Terentii, postulandum est, ut sic dicamus faba et
                fabae; non enim in simili usu utrumque; neque ut dicimus ab Terentius Terentium, sic
                postulandum ut inclinemus ab A et B, quod non omnis vox natura habet declinatus.</p>
        </div>
        <div subtype="chapter" type="textpart" n="39">
            <p> Neque in forma collata quaerendum solum, quid habeat in figura simile; sed etiam
                nonnunquam in eo quem habeat effectum. Sic enim lana Gallicana et Apula videtur
                imperito similis propter speciem, cum peritus Apulam emat pluris, quod in usu
                firmior sit. Haec nunc strictim dicta apertiora fient infra. Incipiam hinc.</p>
        </div>
        <div subtype="chapter" type="textpart" n="40">
            <milestone type="alt-chapter" n="XXIX"/><p> Quod rogant, ex qua parte oporteat simile esse verbum, ab voce an a
                significatione, respondemus a voce; sed tamen nonnunquam quaerimus genere similiane
                sint, quae significantur, ac nomen virile cum virili conferimus, feminae cum
                muliebri, non quod id quod significant vocem commoveat; sed quod nonnunquam in re
                dissimili parilis figurae formas, in simili imponunt dispariles, ut calcei muliebres
                sint an viriles dicimus ad similitudinem figurae; cum tamen sciamus nonnunquam et
                mulierem habere calceos viriles et virum muliebris.</p>
        </div>
        <div subtype="chapter" type="textpart" n="41">
            <p> Sic dici virum Perpennam ut Alfenam, muliebri forma; et contra parietem ut
                abietem esse forma similem, quom alterum vocabulum dicatur virile, alterum muliebre,
                et utrumque natura neutrum. Sic itaque ea virilia dicimus non quae virum
                significant, sed quibus proponimus hic et hi, et sic muliebria in quibus dicere
                possumus haec aut hae. </p>
        </div>
        <div subtype="chapter" type="textpart" n="42">
            <milestone type="alt-chapter" n="XXX"/><p> Quare nihil est, quod dicunt Theona et Diona non esse similis, si alter est
                Aethiops, alter albus, si analogia rerum dissimilitudines adsumat ad discernendum
                vocis verbi figuras.</p>
        </div>
        <div subtype="chapter" type="textpart" n="43">
            <milestone type="alt-chapter" n="XXXI"/><p> Quod dicunt, simile sit necne nomen nomini, impudenter Aristarchum
                praecipere oportere, spectare non solum ex recto, sed etiam ex eorum vocandi casu,
                esse enim deridiculum, si similes inter se parentes sint, de filiis iudicare:
                errant, quod non ab eorum obliquis casibus fit, ut recti simili facie ostendantur,
                sed propter eos facilius perspici similitudo potest eorum quam vim habeat, ut
                lucerna in tenebris allata, non facit ut quae ibi sunt posita similia sint, sed ut
                videantur quae sunt quoius modi sint.</p>
        </div>
        <div subtype="chapter" type="textpart" n="44">
            <p> Quid similius videtur quam in his est extrema littera X crux, Phryx? quas, qui
                audit voces, auribus discernere potest nemo, quom easdem non esse similes ex
                declinatis verbis intellegamus, quod cum sit cruces et Phryges et de his extremis
                syllabis exemptum sit E, ex altero fit ut ex C et S crux, ex altero G et S Phryx;
                quod item apparet, cum est demptum S; nam fit unum cruce, alterum Phrygi.</p>
        </div>
        <div subtype="chapter" type="textpart" n="45">
            <milestone type="alt-chapter" n="XXXII"/><p> Quod aiunt, cum in maiore parte orationis non sit similitudo, non esse
                analogian, dupliciter stulte dicunt, quod et in maiore parte, est et si in minore
                parte sit, tamen sit, nisi etiam nos calceos negabunt habere, quod in maiore parte
                corporis calceos non habeamus.</p>
        </div>
        <div subtype="chapter" type="textpart" n="46">
            <milestone type="alt-chapter" n="XXXIII"/><p> Quod dicunt, nos sequi dissimilitudinem, : itaque in vestitu, in
                supellectile delectari varietate, non paribus subuculis uxoris : respondeo, si
                varietas iucunditas, magis varium esse, in quo alia sunt similia, alia non sunt:
                itaque sicut abacum argento ornari, ut alia paria sint, alia disparia, sic
                orationem.</p>
        </div>
        <div subtype="chapter" type="textpart" n="47">
            <p> Rogant, si similitudo sit sequenda, cur malimus habere lectos alios ex ebore,
                alios ex testudine, sic item genere aliquo alio. Ad quae dico non dissimilitudines
                solum nos, sed similitudines quoque sequi saepe : idque ex eadem supellectili licet
                videre; nam nemo facit triclinii lectos, nisi pareis et materia et altitudine et
                figura. Quis facit mappas triclinaris non similis inter se? quis pulvinos? quis
                denique cetera, quae unius generis sint plura?</p>
        </div>
        <div subtype="chapter" type="textpart" n="48">
            <p> Cum, inquiunt, utilitatis causa introducta sit oratio, sequendum non quae
                habebit similitudinem, sed quae utilitatem. Ego quidem utilitatis causa orationem
                factam concedo, sed ut vestimentum; quare ut hic similitudines sequimur, ut virilis
                tunica sit virili similis, item toga togae, sic mulierum stola ut sit stolae
                proportione et pallium pallio simile : sic cum sint nomina utilitatis causa, tamen
                virilia inter se similia, item muliebria inter se sequi debemus...</p>
        </div>
        <div subtype="chapter" type="textpart" n="49">
            <milestone type="alt-chapter" n="XXXIV"/><p> Quod aiunt ut persedit et perstitit sic ... percubuit quoniam non sint,
                non esse analogiam, vel in hoc errant: quod duo posteriora ex prioribus declinata
                non sunt, cum analogia polliceatur ex duobus similibus similiter declinatis similia
                fore.</p>
        </div>
        <div subtype="chapter" type="textpart" n="50">
            <milestone type="alt-chapter" n="XXXV"/><p> Qui dicunt, quod sit ab Romulo Roma et non Romula, neque, ut ab ove
                ovilia, sic a bove bovilia, non esse analogias, errant, quod nemo pollicetur e
                vocabulo vocabulum declinari recto casu singulari in rectum singularem, sed ex
                duobus vocabulis similibus casus similiter declinatos similes fieri.</p>
        </div>
        <div subtype="chapter" type="textpart" n="51">
            <milestone type="alt-chapter" n="XXXVI"/><p> Dicunt, quod vocabula litterarum Latinarum non declinentur in casus, non
                esse analogias : hi ea quae natura declinari non possunt, eorum declinatus
                requirunt, proinde ut non eorum dicatur esse analogia, quae ab similibus verbis
                similiter essent declinata. Quare non solum in vocabulis litterarum haec non
                requirenda analogia, sed ne in syllaba quidem ulla, quod dicimus hoc ba, huius ba,
                sic alia.</p>
        </div>
        <div subtype="chapter" type="textpart" n="52">
            <p> Quod si quis in hoc quoque velit dicere esse analogias rerum, tenere potest; ut
                enim dicunt ipsi alia nomina, habere quinque casus, alia quattuor, sic minus alia :
                dicere poterunt esse litteras ac syllabas in vocibus, quae singulos habeant casus.
                In rebus plurimis quemadmodum inter se conferent ea, quae quaternos habebunt
                vocabulis casus, item ea inter se quae ternos : sic quae singulos habebunt, ut
                conferant inter se dicentes, ut sit hoc A, huic A, esse hoc E, huic E.</p>
        </div>
        <div subtype="chapter" type="textpart" n="53">
            <milestone type="alt-chapter" n="XXXVII"/><p> Quod dicunt, esse quaedam verba, quae habeant declinatus ut caput,
                quorum par reperiri quod non possit, non esse analogias : respondendum, sine dubio,
                si quod est singulare verbum, id non habere analogias. Minimum duo esse debent
                verba, in quibus sit similitudo. Quare in hoc tollunt esse analogias.</p>
        </div>
        <div subtype="chapter" type="textpart" n="54">
            <p> Sed in nihil vocabulum recto casu apparet in hoc: <quote>Quae dedit ipsa capit
                    neque dispendi facit hilum, quod valet nec dispendii facit quicquam.</quote>
                Idem hoc obliquo apud Plautum: <quote> Video enim te nihili pendere prae Philolacho
                    omnis homines,</quote> quod est ex ne et hili; quare dictus est nihili qui non
                hili erat : casus non mutante, cum commutantur de quo dicitur De homine dicimus
                enim, hic homo nihili est, et huius hominis nihili, et hunc hominem nihili. Si in
                illo commutaremus, diceremus, ut hoc linum et libum, sic nihilum, non hic nihili, et
                ut huic lino et libo, sic nihilo, non huic nihili. Potest dici patricus casus, ut ei
                praeponantur praenomina plura, ut hic casus Terentii, hunc casum Terentii; hic miles
                legionis, huius militis legionis, hunc militem legionis.</p>
        </div>
        <div subtype="chapter" type="textpart" n="55">
            <milestone type="alt-chapter" n="XXXVIII"/><p> Negant, cum omnis natura sit aut mas aut femina aut neutrum, non
                debuisse ex singulis vocibus ternas figuras vocabulorum fieri, ut albus, alba,
                album; nunc fieri in multis rebus binas, ut Metellus Metella, Ennius Ennia, nonnulla
                singula, ut tragoedia, comoedia; sic esse Marcum, Numerium, at Marcam, at Numeriam
                non esse; dici corvum, turdum, non, dici corvam, turdam; contra dici pantheram,
                merulam, non dici pantherum, merulum. Nullius nostrum filium et filiam non apte
                discerni marem ac feminam, ut Terentium et Terentiam; contra deorum liberos et
                servorum non itidem, ut Iovis filium et filiam, Iovem et Iovam; item magnum numerum
                vocabulorum in hoc genere non servare analogias.</p>
        </div>
        <div subtype="chapter" type="textpart" n="56">
            <p> Ad haec dicimus, omnis orationis, quamvis res naturae subsit, tamen si ea in
                usum, eo non pervenerit, eo non pervenire verba: ideo equos dicitur et equa; in usu
                enim horum discrimina : corvus et corva non, quod sine usu id, quod dissimilis
                naturae. Itaque quaedam aliter olim ac nunc: nam et tum omnes mares et feminae
                dicebantur columbae, quod non erant in eo usu domestico quo nunc, et nunc contra,
                propter domesticos usus quod internovimus, appellatur mas columbus, femina
                columba.</p>
        </div>
        <div subtype="chapter" type="textpart" n="57">
            <p> Natura cum tria genera transit, et id est in usu discriminatum : totum denique
                apparet, ut est in doctus et docta et doctum: doctrina enim per tria haec transire
                potest, et usus docuit discriminare doctam rem ab hominibus et in his marem ac
                feminam. In mare et femina et neutro neque natura maris transit, neque feminae,
                neque neutra; et ideo non dicitur feminus, femina, feminum, sic reliqua; itaque
                singularibus ac secretis vocabulis appellati sunt.</p>
        </div>
        <div subtype="chapter" type="textpart" n="58">
            <p> Quare in quibus rebus non subest similis natura aut usus, in his vocabulis
                huiuscemodi ratio quaeri non debet. Ergo dicitur, ut surdus vir, surda mulier, sic
                surdum theatrum; quod omnes tres res ad auditum sunt comparatae; contra nemo dicit
                cubiculum surdum, quod ad silentium, non ad auditum; at si fenestram non habet,
                dicitur caecum, ut caecus et caeca, quod omnia non habent quod lumen habere
                debent.</p>
        </div>
        <div subtype="chapter" type="textpart" n="59">
            <p> Mas et femina habent inter se natura quandam societatem : contra nullam
                plerumque habent societatem neutra cum his, quod sunt diversa; inter se, quoque de
                his perpauca sunt quae habeant quandam communitatem. Dei et servi nomina quod non
                item ut libera nostra transeunt, eadem est causa : quod ad usum attinet, et institui
                opus fuit de liberis, de reliquis nihil attinuit, quod in servis gentilicia natura
                non subest in usu, in nostris nominibus, qui sumus in Latio et liberi, necessaria.
                Itaque ibi apparet analogia ac dicitur Terentius vir, Terentia mulier.</p>
        </div>
        <div subtype="chapter" type="textpart" n="60">
            <p> Tertium genus in praenominibus ideo non fit item, quod haec instituta ad usum
                singularia, quibus discernerentur nomina gentilicia; ut ab numero Secunda, Tertia,
                Quarta in mulieribus; in viris ut Quintus, Sextus, Decimus, sic ab aliis rebus. Cum
                essent duo Terentii aut plures, discernendi causa, ut aliquid singulare haberent,
                notabant : forsitan ab eo, qui mane natus eset, ut is Manius esset; qui luci,
                Lucius, qui post patris mortem, Postumus.</p>
        </div>
        <div subtype="chapter" type="textpart" n="61">
            <p> E quibus, cum item accidisset feminis, proportione ita appellata declinarant
                praenomina mulierum antiqua, Mania, Lucia, Postuma. Videmus enim Maniam matrem Larum
                dici; Luciam Volumniam Saliorum Carminibus appellari; Postumam a multis post patris
                mortem etiam nunc appellari.</p>
        </div>
        <div subtype="chapter" type="textpart" n="62">
            <p> Quare quocumque progressa est natura, cum usu vocabuli, similiter proportione
                propagata est analogia; cum, in quibus declinatus voluntarii maris et feminae et
                neutri, quae voluntaria, non debeant similiter declinari, sed, in quibus naturales,
                sint declinatus, hi qui esse reperiuntur. Quocirca in tribus generibus nominum
                inique tollunt analogias.</p>
        </div>
        <div subtype="chapter" type="textpart" n="63">
            <milestone type="alt-chapter" n="XXXIX"/><p> Qui autem eas reprehendunt, quod alia vocabula singularia sint solum ut
                cicer, alia multitudinis solum ut scalae, cum debuerint omnia esse duplicia ut
                equus, equi, analogiae fundamentum esse obliviscuntur naturam et usum. Singulare
                est, quod natura unum significat ut equos, aut quod coniuncta quodammodo ad unum
                usu, ut bigae: itaque ut dicimus una Musa, sic dicimus unae bigae.</p>
        </div>
        <div subtype="chapter" type="textpart" n="64">
            <p> Multitudinis vocabula sunt unum infinitum ut Musae, alterum finitum, ut duo,
                tres, quatuor: dicimus enim ut hae Musae, sic unae bigae et binae et trinae bigae,
                sic deinceps. Quare tam unae et uni et una quodammodo singularia sunt, quam unus et
                una et unum; hoc modo mutat, quod altera in singularibus, altera in coniunctis
                rebus; et ut duo tria sunt multitudinis, sic bina trina. </p>
        </div>
        <div subtype="chapter" type="textpart" n="65">
            <p> Est tertium quoque genus singulare ut in multitudine, uter, in quo multitudinis
                ut utri, utrae. Inde uter poeta singulari, utri poetae multitudinis est. Qua
                explicata natura apparet non debere omnia vocabula multitudinis habere par
                singulare: omnes enim numeri ab duobus susum versus multitudinis sunt neque eorum
                quisquam habere potest singulare compar. Iniuria igitur postulant, si qua sint
                singularia, oportere habere multitudinis.</p>
        </div>
        <div subtype="chapter" type="textpart" n="66">
            <milestone type="alt-chapter" n="XL"/><p> Item qui reprehendunt, quod non dicatur ut unguentum unguenta, vinum vina,
                sic acetum aceta, garum gara, faciunt imperite: qui ibi desiderant multitudinis
                vocabulum, quae sub mensuram ac pondera potius quam sub numerum succedunt; nam in
                plumbo, oleo, argento, cum incrementum accessit, dicimus multum oleum, sic multum
                plumbum, argentum; non lukta olea, plumba, argenta ; quom quae ex hisce fiant,
                dicamus plumbea et argentea (aliud enim cum argenteum; nam id tum cum iam vas;
                argenteum enim, si pocillum aut quid item); quod pocilla argentea multa, non quod
                argentum multum.</p>
        </div>
        <div subtype="chapter" type="textpart" n="67">
            <p> Ea, natura in quibus est mensura, non numerus, si genera in se habent plura, et
                ea in usum venerunt, a genere multo : sic vina, unguenta dicta; alii generis enim
                vinum quod Chio, aliud quod Lesbo : sic ex regionibus aliis. Aeque ipsa dicuntur,
                nunc melius unguenta, cui nunc genera aliquot. Si item discrimina magna essent olei
                et aceti et sic ceterarum rerum eiusmodi in usu communi, dicerentur sic olea, ut
                vina. Quare in utraque re inique rescindere conantur analogiam, et quom in dissimili
                usu similia vocabula quaerant, et quom item ea quae metimur, atque ea quae
                numeramus, dici putent oportere.</p>
        </div>
        <div subtype="chapter" type="textpart" n="68">
            <milestone type="alt-chapter" n="XLI"/><p> Item reprehendunt analogias, quod dicantur multitudinis nomine publicae
                balneae, non balnea, contra quod privati dicant unum balneum, quod plura balnea non
                dicant : idemque item contra, quod scalae et aquae caldae, multitudinis vocabulis
                sint appellata, neque eorum singularia in usum venerint. Quibus responderi potest,
                non esse reprehendum quod primum balneum (nomen ut Graecum introiit in urbem)
                publice ibi consedit, ubi bina essent coniuncta aedificia lavandi causa; unum ubi
                viri, alterum ubi mulieres lavarentur : ab eadem ratione domi suae quisque, ubi
                lavatur, balneum dixerunt; et, quod non erant duo, balnea dicere non consuerunt, cum
                hoc antiqui non balneum, sed lavatrinam appellare consuessent.</p>
        </div>
        <div subtype="chapter" type="textpart" n="69">
            <p> Sic aquae caldae, ab loco et aqua, quae ibi scateret, cum ut colerentur
                venissent in usum nostris, cum aliae ad alium morbum idoneae essent, eae cum plures
                essent, ut Puteolis et in Tuscis, quibus utebantur, multitudinis potius, quam
                singulari vocabulo appellarunt. Sic scalas, quod ab scandendo dicuntur et singulos
                gradus scanderent, magis erat quaerendum, si appellassent singulari vocabulo scalam,
                cum origo nominatus ostenderet contra.</p>
        </div>
        <div subtype="chapter" type="textpart" n="70">
            <milestone type="alt-chapter" n="XLII"/><p> Item reprehendunt de casibus, quod quidam nominatus habent rectos, quidam
                obliquos : quod dicunt utrosque in vocibus oportere. Quibus idem responderi potest,
                in quibus usus aut natura non subsit, ibi non esse analogiam...</p>
        </div>
        <div subtype="chapter" type="textpart" n="71">
            <p> ... sed ne in vocabulis quae declinantur, si transeunt e recto casu in rectum
                casum, quae tamen fere non discedunt ab ratione sine iusta causa, ut hi, qui
                gladiatores Faustini: nam quod plerique dicuntur, ut tris extremas syllabas habeant
                easdem, Cascelliani, Aquiliani, Caeciliani, animadvertant, unde oriuntur, nomina
                dissimilia Cascellius, Caecilius, Aquilius, Faustus: quod si esset Faustius, recte
                dicerent Faustianos; sic a Scipione quidam male dicunt Scipioninos: nam est
                Scipionarios. Sed, ut dixi, quod ab huiuscemodi cognominibus raro declinantur
                cognomina neque in usum etiam perducta, natant quaedam. ***</p>
        </div>
        <div subtype="chapter" type="textpart" n="72">
            <milestone type="alt-chapter" n="XLIII"/><p> Item dicunt, cum sit simile stultus luscus et dicatur stultus, stultior,
                stultissimus, non dici luscus, luscior, luscissimus, sic in hoc genere multa. Ad
                quae dico ideo fieri, quod natura nemo lusco magis sit luscus, cum stultior fieri
                videatur.</p>
        </div>
        <div subtype="chapter" type="textpart" n="73">
            <milestone type="alt-chapter" n="XLIV"/><p> Quod rogant, cur non dicamus mane, manius, manissime, item de vesperi: in
                tempore vere magis et minus esse non potest, ante et post potest. Itaque prius est
                hora prima quam secunda, non magis hora; sed magis mane surgere tamen dicitur: qui
                primo mane surgit, magis mane surgit quam qui non primo. At enim dies non potest
                esse magis quam mane; itaque ipsum hoc quod dicitur magis sibi non constat, quod
                magis mane significat primum mane, magis vespere novissimum vesper.</p>
        </div>
        <div subtype="chapter" type="textpart" n="74">
            <milestone type="alt-chapter" n="XLV"/><p> Item ab huiuscemodi dissimilitudinibus reprehenditur analogia, quod, cum
                sit anus cadus simile, et sit ab anu, anicula, anicilla, a cado duo reliqua quod non
                sint propagata, sic non dicatur a piscina, piscinula, piscinilla. Ad haec respondeo
                huiuscemodi vocabulis analogias esse, ut dixi, ubi magnitudo animadvertenda sit in
                unoquoque gradu eaque sit in usu communi, ut est cista, cistula, cistella et canis,
                catulus, catellus, quod in pecoris usu non est. Itaque consuetudo frequentius res in
                binas dividi parteis ut maius et minus, ut lectus et lectulus, arca et arcula, sic
                alia.</p>
        </div>
        <div subtype="chapter" type="textpart" n="75">
            <milestone type="alt-chapter" n="XLVI"/><p> Quod dicunt, casus alia non habere rectos, alia obliquos et ideo non esse
                analogias, falsum est. Negant habere rectos ut in hoc frugis, frugi, frugem, item
                colem, colis, cole, obliquos non habere ut in hoc Diespiter, Diespitri, Diespitrem;
                Maspiter, Maspitri, Maspitrem.</p>
        </div>
        <div subtype="chapter" type="textpart" n="76">
            <p> Ad haec respondeo et priora habere nominandi et posteriora obliquos. Nam et
                frugi rectus est natura frux, at secundum consuetudinem dicimus ut haec avis, haec
                ovis, sic haec frugis. Sic secundum naturam nominandi est casus cols, secundum
                consuetudinem colis, cum utrumque conveniat ad analogiam, quod et id quod in
                consuetudine non est, cuiusmodi debeat esse apparet, et quod est in consuetudine
                nunc in recto casu, eadem est analogia ac pleraque, quae ex multitudine cum
                transeunt in singulare, difficulter efferuntur ore. Sic cum transiretur ex eo quod
                dicebatur hae oves, una non est dicta ous, sed additum I ac factum ambiguum verbum,
                nominandi an patrici esset casus, ut ovis, et avis.</p>
        </div>
        <div subtype="chapter" type="textpart" n="77">
            <p> Sic in obliquis casibus cur negent esse Diespitri, Diespitrem, non video, nisi
                quod minus est tritum in consuetudine, quam Diespiter : quod in nihil argumentum
                est: nam tam casus, qui non tritus est, quam qui est. Sed esto in casuum serie alia
                vocabula non habere nominandi, alia de obliquis aliquem: nihil enim ideo, quo minus
                siet ratio, percellere poterit hoc crimen.</p>
        </div>
        <div subtype="chapter" type="textpart" n="78">
            <p> Nam ut signa quae non habent caput aut aliquam aliam partem, nihilo minus in
                reliquis membris eorum esse possunt analogiae, sic in vocabulis casuum possunt item
                fieri, ac reponi quod aberit, ubi patietur natura et consuetudo, quod nonnunquam
                apud poetas invenimus factum, ut in hoc apud Naevium in Clastidio: Vita insepulta
                laetus in patriam redux.</p>
        </div>
        <div subtype="chapter" type="textpart" n="79">
            <milestone type="alt-chapter" n="XLVII"/><p> Item reprehendunt, quod dicatur haec strues, hic Hercules, hic homo:
                debuisset enim dici, si esset analogia, hic Hercul, haec strus, hic homen. Haec
                ostendunt non analogiam non esse, sed obliquos casus non habere caput ex sua
                analogia; nam ut si in Alexandri statua imposueris caput Philippi, membra conveniant
                ad rationem, sic et ad Alexandri membrorum simulacrum caput quod respondeat, non
                item sit. Non, si quis tunicam in usu ita consuit, ut altera plagula sit angustis
                clavis, altera latis, utraque pars in suo genere caret analogia.</p>
        </div>
        <div subtype="chapter" type="textpart" n="80">
            <milestone type="alt-chapter" n="XLVIII"/><p> Item negant esse analogias, quod alii dicunt cupressus, alii cupressi;
                item de ficis platanis et plerisque arboribus, de quibus alii extremum US, alii EI
                faciunt. Id est falsum; nam debent dici E et I : fici ut nummi, quod est ut nummorum
                ficorum; si essent plures ficus, essent ut manus; diceremus ut manuum, sic ficuum;
                neque has ficos diceremus, sed ficus, ut non manos appellamus, sed manus; nec
                consuetudo diceret singularis obliquos casus huius fici neque hac fico, ut non dicit
                huius mani, sed huius manus, nec hac mano, sed hac manu.</p>
        </div>
        <div subtype="chapter" type="textpart" n="81">
            <milestone type="alt-chapter" n="XLIX"/><p> Etiam illud putant esse causae, cur non sit analogia, quod Lucilius
                scribit: <quote> Decusis sive decusibus est.</quote> Qui errant, quod Lucilius non
                debuit dubitare, quod utrumque; nam in aere usque ab asse ad centussis numerus aes
                adsignificat, et eius numero finiti casus omnes ab dupondio sunt, quod dicitur a
                multis duobus modis hic dupondius et hoc dupondium, ut hoc gladium et hic gladius;
                ab tressibus virilia multitudinis hi tresses et his tressibus virilia multitudinis,
                cum siet singulare hi tresses et his tressibus, cum siet singulare hic tressis et ab
                eo hoc tressi, et cum siet deinceps ad centussiss. Deinde numerus aes non
                significat.</p>
        </div>
        <div subtype="chapter" type="textpart" n="82">
            <p> Numeri qui aes non significant, usque a quattuor ad centum, triplicis habent
                formas, quod dicuntur hi quattuor, hae quattuor, haec quattuor; cum perventum est ad
                mille, quartum assumit singulare neutrum, quod dicitur hoc mille denarium, a quo
                multitudinis fit milia denarium.</p>
        </div>
        <div subtype="chapter" type="textpart" n="83">
            <p> Quare quoniam ad analogias quod pertineat, non opus est ut omnia similia
                dicantur, sed ut in suo quaeque genere similiter declinentur : stulte quaerunt, cur
                as et dupondius et tressis non dicantur proportione, cum as sit simplex, dupondius
                fictus, quod duo asses pendebat, tressis ex tribus aeris quod sit. Pro assibus
                nonnunquam aes dicebant antiqui, a quo dicimus assem tenentes : hoc aere, aeneaque
                libra, et mille aeris legasse.</p>
        </div>
        <div subtype="chapter" type="textpart" n="84">
            <p> Quare, quod ab tressis usque ad centussis numeri ex partibus eiusdemmodi sunt
                compositi, eiusdemmodi habent similitudinem: dupondius, quod dissimilis est, ut
                debuit, dissimilem habet rationem. Sic as, quoniam simplex est ac principium, et
                unum significat et multitudinis habet suum infinitum; dicimus enim asses, quos cum
                finimus, dicimus dupondius et tressis et sic porro.</p>
        </div>
        <div subtype="chapter" type="textpart" n="85">
            <p> Sic videtur mihi, quoniam finitum et infinitum habeat dissimilitudinem, non
                debere utrumque item dici : eo magis, quod in ipsis vocabulis, ubi additur certus
                numerus miliariis, aliter atque in reliquis dicitur; nam sic loquontur : hoc mille
                denarium, non hoc mille denariorum, et haec duo milia denaria, non hoc duo milia
                denariorum. Si esset denarii in recto casu atque infinitam multitudinem
                significaret, tunc in patrico denariorum dici oportebat; et non solum in denariis,
                victoriatis, drachmis, nummis, sed etiam in viris idem servari oportere, quom
                dicimus iudicium fuisse triumvirum, decemvirum, non triumvirorum, decemvirorum.</p>
        </div>
        <div subtype="chapter" type="textpart" n="86">
            <p> Numeri antiqui habent analogias, quod omnibus est una regula, duo actus, tres
                gradus, sex decuriae, quae omnia similiter inter se respondent. Regula est numerus
                novenarius, quod, ab uno ad novem cum pervenimus, rursus redimus ad unum, et hinc et
                novem et nonaginta et nongenti ab una sunt natura novenaria.</p>
        </div>
        <div subtype="chapter" type="textpart" n="87">
            <p> Actus primus est ab uno ad nongenta, secundus a mille ad nongenta milia; quod
                idem valebat unum et mille, utrumque singulari nomine appellatur; nam ut dicitur hoc
                unum, haec duo, sic hoc mille, haec duo milia, et sic deinceps multitudinis in
                duobus actibus reliqui omnes item numeri. Gradus singularis est in utroque actu ab
                uno ad novem, denarius gradus a decem ad nonaginta, centenarius a centum ad
                nongenta. Ita tribus gradibus sex decuriae fiunt, tres miliariae, et tres minores.
                Antiqui his numeris fuerunt contenti.</p>
        </div>
        <div subtype="chapter" type="textpart" n="88">
            <p> Ad hos tertium et quartum actum addentes ab deciens et ab deciens miliens
                minores imposuerunt vocabula; neque ratione, sed tamen non contra est eam, de qua
                scribimus, analogiam. Nam deciens cum dicatur hoc deciens ut mille hoc mille, ut sit
                utrumque sine casibus vocis, dicemus ut hoc mille, huius mille, sic hoc deciens,
                huius deciens, neque eo minus in altero, quod est mille, praeponemus hi mille, horum
                mille.</p>
        </div>
        <div subtype="chapter" type="textpart" n="89">
            <milestone type="alt-chapter" n="L"/><p> Quoniam in eo est nomen commune, quam vocant ὁμωνυμίαν, obliqui casus ab
                eodem capite, ubi erit ὁμωνυμία, quo minus dissimiles fiant, analogia non prohibet.
                Itaque dicimus hic Argus, cum hominem dicimus, cum oppidum, Graecanice hoc Argos,
                cum Latine Argei. Item faciemus, si eadem vox nomen et verbum significabit, ut et in
                casus et in tempora dispariliter declinetur, ut faciemus a Meto quod nomen est
                Metonis, Metonem, quod verbum est metam, metebam.</p>
        </div>
        <div subtype="chapter" type="textpart" n="90">
            <milestone type="alt-chapter" n="LI"/><p> Reprehendunt, cum ab eadem voce plura sunt vocabula declinata, quas
                συνωνυμίας appellant, ut Sappho et Psappha, et Alcaeus et Alcaeo, sic Geryon,
                Geryoneus, Geryones.: in hoc genere, quod casus perperam permutant quidam, non
                reprehendunt analogiam, sed qui eis utuntur imperite. Quod quisque caput prenderit,
                sequi debet eius consequentis casus in declinando, ac non facere, cum dixerit recto
                casu Alcaeus, in obliquis Alcaeoni et Alcaeonem : quod si miscuerit, et non secutus
                erit analogias.</p>
        </div>
        <div subtype="chapter" type="textpart" n="91">
            <milestone type="alt-chapter" n="LII"/><p> Reprehendunt Aristarchum, quod haec nomina Melicertes et Philomedes similia
                neget esse, quod vocandi casus habet alter Melicerta, alter Philomedes : sic qui
                dicat lepus et lupus non esse simile, quod alterius vocandi casus sit lupe, alterius
                lepus: sic socer, macer, quod in transitu fiat ab altero trisyllabum soceri, ab
                altero bisyllabum macri.</p>
        </div>
        <div subtype="chapter" type="textpart" n="92">
            <p> De hoc etsi supra responsum est, cum dixi de lana, hic quoque amplius adiciam,
                similia non solum a facie dici, sed etiam ab aliqua coniuncta vi et potestate, quae
                et oculis et auribus latere soleant; itaque saepe gemina facie mala negamus esse
                similia, si sapore sunt alio; sic equos eadem facie nonnullos negamus esse similis,
                si natione exprocreati dissimili.</p>
        </div>
        <div subtype="chapter" type="textpart" n="93">
            <p> Itaque in hominibus emendis si natione alter est melior, emimus pluris, atque in
                hisce omnibus similitudines non sumimus tantum a figura, sed etiam aliunde, ut in
                equis aetas, ut in gallis, cuiusmodi faciant pullos, ut in pomis, quo sint suco. Si
                igitur idem sequitur in similitudine verborum quis, reprehendundum non est.</p>
        </div>
        <div subtype="chapter" type="textpart" n="94">
            <p> Quare similitudinum discernendarum causa nonnunquam ut pronomen assumitur, sic
                casum aliquem assumimus. Ut in his nemus, lepus, hic lepus, hoc nemus: ita discedunt
                ac dicuntur hi lepores, haec nemora. Sic aliud si quid assumptum erit extrinsecus,
                quo similitudo penitus perspici possit : non erit remotum a natura, neque enim
                magnetas lapides duo, inter se similes sint necne, perspicere possis, nisi minutum
                extrinsecus prope apposueris ferrum, quod similes lapides similiter ducunt,
                dissimiliter dissimiles.</p>
        </div>
        <div subtype="chapter" type="textpart" n="95">
            <p> Quod ad nominatuom analogiam pertinet, ita deliquatum arbitror, ut omnia quae
                dicuntur contra, ad respondendum ab his fontibus sumi possit. LIII. Quod ad verborum
                temporalium rationem attinet, cum partes sint quattuor, tempora, personae, genera,
                divisiones, ex omni parte quoniam reprehendunt, ad singula respondebo. </p>
        </div>
        <div subtype="chapter" type="textpart" n="96">
            <milestone type="alt-chapter" n="LIV"/><p> Primum quod aiunt analogias non servari in temporibus, cum dicant legi,
                lego, legam et sic similiter alia: nam quae sint ut legi rem perfectam significare,
                duo reliqua lego et legam inchoatam : iniuria reprehendunt. Nam ex eodem genere et
                ex divisione idem verbum, quod sumptum est, per tempora traduci potest, ut discebam,
                disco, discam, et eadem perfecti, sic didiceram, didici, didicero. LV. Ex quo licet
                scire verborum rationem constare, sed eos, qui trium temporum verba pronuntiare
                velint, inscienter id facere.</p>
        </div>
        <div subtype="chapter" type="textpart" n="97">
            <p> Item illos qui reprehendunt, quod dicamus amor, amabor, amatus sum; non enim
                debuisse in una serie unum verbum esse duplex, cum duo simplicia essent. Neque ex
                divisione si uniusmodi ponas verba, discrepant inter se; nam infecta omnia simplicia
                similia sunt, et perfecta duplicia inter se paria in omnibus verbis, ut haec amabar,
                amor, amabor; amatus eram, amatus sum, amatus ero.</p>
        </div>
        <div subtype="chapter" type="textpart" n="98">
            <p> Quare item male dicunt ferio, feriam, percussi, quod est ordo feriam, ferio,
                feriebam; percussi, percussero, percusseram. Sic deinceps in reliquis temporibus
                reprehendenti responderi potest. </p>
        </div>
        <div subtype="chapter" type="textpart" n="99">
            <milestone type="alt-chapter" n="LVI"/><p> Similiter errant qui dicunt, ex utraque parte verba omnia commutare
                syllabas oportere, aut nullum in his : pungo, pungam, pupugi; tundo, tundam, tutudi;
                dissimilia enim conferunt, verba infecti cum perfectis. Quod si infecta modo
                conferrent, omnia verbi principia incommutabilia viderentur, ut in his pungebam,
                pungo, pungam; et contra ex utraque parte commutabilia, si perfecta ponerent, ut
                pupugeram, pupugi, pupugero.</p>
        </div>
        <div subtype="chapter" type="textpart" n="100">
            <milestone type="alt-chapter" n="LVII"/><p> Item male conferunt : fui, sum, ero, quod fui est perfectum, cuius series
                sibi, ut debet, in omnibus partibus constat, quod est fueram, fui, fuero; de
                infectis sum, quod nunc dicitur olim dicebatur esum et in omnibus personis
                constabat, quod dicebatur esum, es, est; eram, eras, erat; ero, eris, erit; sic
                huiusce modi cetera servare analogiam videbis.</p>
        </div>
        <div subtype="chapter" type="textpart" n="101">
            <milestone type="alt-chapter" n="LVIII"/><p> Etiam in hoc reprehendunt, quod quaedam verba neque personas habent
                ternas neque tempora terna. Id imperite reprehendunt, ut si quis reprehendat
                naturam, quod non unius modi finxerit animalis omnis. Sic enim natura non omnes
                formae verborum terna habent tempora, ternas personas; non habent totidem verborum
                divisiones; quare cum imperamus, natura quod infecta verba solum habent, cum et
                praesenti et absenti imperamus, fiunt terna, ut lege, legito, legat: perfectum enim
                imperat nemo : contra quae sunt indicandi, ut lego, legis, legit, novena fiunt verba
                infecti, novena perfecti.</p>
        </div>
        <div subtype="chapter" type="textpart" n="102">
            <milestone type="alt-chapter" n="LIX"/><p> Quocirca non si genus cum genere discrepat, sed in suo cuiusque genere si
                quid deest, requirendum. Ad haec addita si erunt ea quae de nominatibus supra sunt
                dicta, facilius omnia solventur. Nam ut illic externis caput rectus casus, sic hic
                in forma est persona eius qui loquitur, et tempus praesens, ut scribo, lego.</p>
        </div>
        <div subtype="chapter" type="textpart" n="103">
            <p> Quare ut illic fit, si hic item acciderit, in formula, ut aut caput non sit,
                aut ex alieno genere sit proportione; eadem quae illic dicimus, quom nihilominus
                servetur analogia; item, sicut illic, caput suum habebit, et in obliquis casibus
                transitio erit in aliam quam formulam, qua assumpta, reliqua facilius possint videri
                verba, unde sint declinata; fit enim, ut rectus nonnunquam sit ambiguus, ut in hoc
                verbo volo, quod id duo significat, unum a voluntate, alterum a volando. Itaque a
                volo intellegimus et volare et velle.</p>
        </div>
        <div subtype="chapter" type="textpart" n="104">
            <milestone type="alt-chapter" n="LX"/><p> Quidam reprehendunt, quod pluit et luit dicamus in praeterito et praesenti
                tempore, cum analogiae sui cuiusque temporis verba debeant discriminare. Falluntur;
                nam est ac putant aliter, quod in praeteritis U dicimus longum, pluit ,luit, in
                praesenti breve pluit, luit; ideoque in lege Venditionis fundi ruta caesa ita
                dicimus, ut U producamus.</p>
        </div>
        <div subtype="chapter" type="textpart" n="105">
            <milestone type="alt-chapter" n="LXI"/><p> Item reprehendunt quidam, quod putant idem esse sacrifico et sacrificor,
                et lavat, et lavatur, quod sit an non, nihil commovet analogian, dum sacrifico qui
                dicat, servet sacrificabo et sic per totam formam, ne dicat sacrificatur aut
                sacrificatus sum; haec enim inter se non conveniunt.</p>
        </div>
        <div subtype="chapter" type="textpart" n="106">
            <p> Apud Plautum, cum dicit: <quote> Piscis ego credo, qui usque dum vivunt lavant,
                    Diu minus lavari, quam haec lavat Phronesium,</quote> ad lavant lavari non
                convenit, ut I sit postremum, sed E: ad lavantur analogia lavari reddit. Quod Plauti
                aut librarii mendum si est, non ideo analogia, sed qui scripsit est reprehendendus.
                Omnino et lavant et lavantur dicitur separatim recte in rebus certis, quod puerum
                nutrix lavat, puer a nutrice lavatur : nos in balneis et lavamus et lavamur.</p>
        </div>
        <div subtype="chapter" type="textpart" n="107">
            <p> Sed consuetudo alterum utrum cum satis haberet, in toto corpore potius utitur
                lavamur, in partibus lavamus, quod dicimus lavo manus, sic pedes et cetera. Quare e
                balneis non recte dicunt : lavi; lavi manus recte. Sed quoniam in balneis lavor,
                lautus sum, sequitur, ut contra, quoniam est soleo, oporteat dici solui, ut Cato et
                Ennius scribit, non ut dicit volgus, solitus sum, debere dici; neque propter haec,
                quod discrepant in sermone pauca, minus est analogia, ut supra dictum est.</p>
        </div>
        <div subtype="chapter" type="textpart" n="108">
            <milestone type="alt-chapter" n="LXII"/><p> Item cur non sit analogia, asserunt, quod ab similibus similia non
                declinentur, ut ab dolo et colo: ab altero enim dicitur dolavi, ab altero colui; in
                quibus assumi solet aliquid, quo facilius reliqua dicantur, ut in Myrmecidis
                operibus minutis solet fieri. Igitur in verbis temporalibus, quom similitudo saepe
                sit confusa, ut discerni nequeat, nisi transieris in aliam personam aut in tempus :
                quae proposita sunt, non esse similia intellegitur, cum transitum est in secundam
                personam; quod alterum est dolas, alterum colis.</p>
        </div>
        <div subtype="chapter" type="textpart" n="109">
            <p> Itaque in reliqua forma verborum suam utrumque sequitur formam. Utrum in
                secunda persona forma verborum temporalium habeat in extrema syllaba AS an ES an IS
                aut IS, ad discernendas similitudines interest: quocirca ibi potius index analogiae,
                quam in prima, quod ibi abstrusa est dissimilitudo, ut apparet in his : meo, neo,
                ruo: ab his enim dissimilia fiunt transitu, quod sic dicuntur : meo, meas; neo nes;
                ruo, ruis, quorum unumquodque suam conservat similitudinis formam.</p>
        </div>
        <div subtype="chapter" type="textpart" n="110">
            <milestone type="alt-chapter" n="LXIII"/><p> Analogiam item de his quae appellantur participia reprehendunt multa
                iniuria; nam non debent dici terna ab singulis verbis : amaturus, amans, amatus,
                quod est ab amo, amans et amaturus, ab amor amatus. Illud analogia quod praestare
                debet, in suo quicque genere habet casus, ut amatus, amato et amati, amatis; et sic
                in muliebribus amata et amatae : item amaturus eiusdemmodi habet declinationes,
                amans paulo aliter; quod hoc genus omnia sunt in suo genere similia proportione, sic
                virilia et muliebria sunt eadem.</p>
        </div>
        <div subtype="chapter" type="textpart" n="111">
            <milestone type="alt-chapter" n="LXIV"/><p> De eo, quod in priore libro extremum est, ideo non esse analogian, quod
                qui de ea scripserint, aut inter se non conveniant, aut in quibus conveniant, ea cum
                consuetudinis discrepent : amovebis utrumque. Sic enim omnis repudiandum erit artis,
                quod et in medicina et in musica et in aliis multis discrepant scriptores; item in
                quibus conveniunt, scriptis etiam repudiat natura; quod ita, ut dicitur, non sit
                ars, sed artifex reprehendendus, qui dici debet in scribendo non vidisse verum, non
                ideo non posse scribi verum.</p>
        </div>
        <div subtype="chapter" type="textpart" n="112">
            <p> Qui dicit hoc monti et hoc fonti, cum alii dicant hoc monte et hoc fonte, sic
                alia quae duobus modis dicuntur, cum alterum sit verum, alterum falsum : non uter
                peccat tollit analogias, sed uter recte dicit, confirmat; et quemadmodum is qui
                peccat in his verbis, ubi duobus modis dicuntur, non tollit rationem, cum sequitur
                falsum : sic etiam in his quae non duobus dicuntur, si quis aliter putat dici
                oportere atque oportet, non scientiam tollit orationis, sed suam inscientiam
                denudat.</p>
        </div>
        <div subtype="chapter" type="textpart" n="113">
            <milestone type="alt-chapter" n="LXV"/><p> Quibus rebus solvi arbitraremur posse quae dicta sunt priori libro contra
                analogian, ut potui brevi percucurri. Ex quibus si id confecissent, quod volunt, ut
                in lingua Latina esset anomalia, tamen nihil egissent ideo, quod in omnibus partibus
                mundi utraque natura inest; quod alia inter se similia, alia dissimilia sunt. Sicut
                in animalibus dissimilia sunt, ut equus, bos, ovis, homo, item alia : et in
                unoquoque horum genere inter se similia innumerabilia. Rem in piscibus dissimilis
                muraena lupo, is soleae, haec muraenae et mustelae, sic aliis, ut maior ille numerus
                sit similitudinum earum, quae sunt separatim in muraenis, separatim in asellis, sic
                in generibus aliis. </p>
        </div>
        <div subtype="chapter" type="textpart" n="114">
            <p> Quare cum in inclinationibus verborum numerus sit magnus a dissimilibus verbis
                ortus, quod etiam vel maior est in quibus similitudines reperiuntur : confitendum
                est esse analogias. Itemque cum ea non multo minus, quam in omnibus verbis, patiatur
                uti consuetudo communis : fatendum illud, quoque modo analogian sequi nos debere
                universos, singulos autem praeterquam in quibus verbis offensura sit consuetudo
                communis, quod ut dixi aliud debet praestare populus, aliud e populo singuli
                homines.</p>
        </div>
        <div subtype="chapter" type="textpart" n="115">
            <p> Neque id mirum est, cum singuli quoque non sint eodem iure; nam liberius potest
                poeta, quam orator, sequi analogias. Quare cum hic liber id, quod pollicitus est
                demonstraturus, absolverit, faciam finem; proxumo deinceps de declinatorum verborum
                forma scribam. </p>
        </div>
    </div>
    <div type="textpart" subtype="book" n="10">
        <head>LIBER DECIMUS</head>
        <div subtype="chapter" type="textpart">
            <p>I. 1. In verborum declinationibus disciplina loquendi dissimilitudinem an
                similitudinem sequi deberet, multi quaesierunt. Cum ab his ratio quae ab
                similitudine oriretur, vocaretur analogia, reliqua pars appellaretur anomalia (de
                qua re primo libro, quae dicerentur cur dissimilitudinem ducem haberi oporteret,
                dixi, secundo contra quae dicerentur, cur potius similitudinem conveniret praeponi)
                : quarum rerum quod nec fundamenta, ut debuit, posita ab ullo, neque ordo ac natura
                ut res postulat explicita, ipse eius rei formam exponam. </p>
        </div>
        <div subtype="chapter" type="textpart" n="2">
            <p> Dicam de quatuor rebus, quae continentur declinationes verborum, quid sit simile
                ac dissimile, quid ratio quam appellant λόγον, quid pro portione quod dicunt
                ἀνάλογον, quid consuetudo; quae explicatae declarabunt ἀναλογίαν et ἀνωμαλίαν, unde
                sit, quid sit, cuiusmodi sit. </p>
        </div>
        <div subtype="chapter" type="textpart" n="3">
            <milestone type="alt-chapter" n="I"/><p> De similitudine et dissimilitudine ideo primum dicendum, quod ea res est
                fundamentum omnium declinationum ac continet rationem verborum. Simile est, quod res
                plerasque habere videtur easdem, quas illud cuiusque simile. Dissimile est, quod
                videtur esse contrarium huius. Minimum ex duobus constat omne simile, item
                dissimile, quod nihil potest esse simile, quin alicuius sit simile, item nihil
                dicitur dissimile, quin addatur quoius sit dissimile.</p>
        </div>
        <div subtype="chapter" type="textpart" n="4">
            <p> Sic dicitur similis homo homini, equus equo, et dissimilis homo equo; nam simile
                est homo homini ideo, quod easdem figuras membrorum habent, quae eos dividunt ab
                reliquorum animalium specie : in ipsis hominibus simili de causa vir viro similior
                quam vir mulieri, quod plures habent easdem partis; et sic senior seni similior quam
                puero. Eo porro similiores sunt qui facie quoque paene eadem, habitu corporis, filo.
                Itaque qui plura habent eadem, dicuntur similiores : qui proxume accedunt ad id, ut
                omnia habeant eadem, vocantur gemini, simillimi.</p>
        </div>
        <div subtype="chapter" type="textpart" n="5">
            <p> Sunt qui tris naturas rerum putent esse, simile, dissimile, neutrum, quod alias
                vocant non simile, alias non dissimile : sed quamvis tria sint simile, dissimile,
                neutrum, tamen potest dividi etiam in duas partes sic, quodcumque conferas, aut
                simile esse, aut non esse : simile esse et dissimile, si uideatur esse, ut dixi;
                neutrum, si in neutram partem praeponderet, ut, si duae res, quae conferuntur,
                vicenas habent partes, et in his denas habeant easdem, denas alias ad similitudinem
                et dissimilitudinem aeque animadvertendas. Hanc naturam plerique subiciunt sub
                dissimilitudinis nomen.</p>
        </div>
        <div subtype="chapter" type="textpart" n="6">
            <p> Quare quoniam fit, ut potius de vocabulo quam de re controversia esse videatur,
                illud est potius advertendum, quom simile quid esse dicitur, cui parti simile
                dicatur esse ; in hoc enim solet esse error, quod potest fieri ut homo homini
                similis non sit, ut multas parteis habeat similis et ideo dici possit similis habere
                oculos, manus, pedes, sic alias res separatim et una plura.</p>
        </div>
        <div subtype="chapter" type="textpart" n="7">
            <p> Itaque quod diligenter videndum est in verbis, quas partis et quot modis oporteat
                similis habere, quae similitudinem habere dicuntur, ut infra apparebit : is locus
                maxime lubricus est. Quid enim similius potest videri indiligenti, quam duo verba
                haec suis et suis? quae non sunt, quod alterum significat suere, alterum suem. Ita
                quae similia vocibus esse ac syllabis confitemur, dissimilia esse partibus orationis
                videmus, quod alterum habet tempora, alterum casus, quae duae res vel maxime
                discernunt analogias.</p>
        </div>
        <div subtype="chapter" type="textpart" n="8">
            <p> Item propinquiora genere inter se verba similem saepe pariunt errorem, ut in hoc,
                quod nemus et lepus videtur esse simile, quom utrumque habeat eundem casum rectum ;
                sed non est simile, quod eis certae similitudines opus sunt, in quo est ut in genere
                nominum sint eodem, quod in his non est ; nam in virili genere est lepus, ex neutro
                nemus; dicitur enim hic lepus et hoc nemus. Si eiusdem generis essent, utrique
                praeponeretur idem, ac diceretur aut hic lepus et hic nemus aut hoc nemus, hoc
                lepus.</p>
        </div>
        <div subtype="chapter" type="textpart" n="9">
            <p> Quare quae et cuiusmodi sunt genera similitudinum ad hanc rem, perspiciendum ei
                qui, declinationes verborum proportione sintne, quaeret. Quem locum, quod est
                difficilis, qui de his rebus scripserunt, aut vitaverunt, aut inceperunt neque
                adsequi potuerunt.</p>
        </div>
        <div subtype="chapter" type="textpart" n="10">
            <p> Itaque in eo dissensio neque ea uniusmodi apparet; nam alii de omnibus universis
                discriminibus posuerunt numerum, ut Dionysius Sidonius, qui scripsit ea esse
                septuaginta unam; alii partis eius, quae habet casus : cuius eidem hic quom dicat
                esse discrimina quadraginta septem, Aristocles rettulit in litteras quattuordecim,
                Parmeniscus octo, sic alii pauciora aut plura.</p>
        </div>
        <div subtype="chapter" type="textpart" n="11">
            <p> Quarum similitudinum si esset origo recte capta et inde orsa ratio, minus
                erraretur in declinationibus verborum, quarum ego principia prima duum generum sola
                arbitror esse, ad quae similitudines exigi oporteat: e quis unum positum in verborum
                materia, alterum ut in materiae figura, quae ex declinatione fit.</p>
        </div>
        <div subtype="chapter" type="textpart" n="12">
            <p> Nam debet esse unum, ut verbum verbo, unde declinetur, sit simile; alterum, ut e
                verbo in verbum declinatio, ad quam conferetur, eiusdemmodi sit; alias enim ab
                similibus verbis similiter declinantur, ut ab herus, ferus, hero, fero : alias
                dissimiliter herus, ferus, heri, ferum. Quom utrumque et verbum verbo erit simile et
                declinatio declinationi, tum denique dicam esse simile, ac duplicem et perfectam
                similitudinem habere, id quod postulat analogia.</p>
        </div>
        <div subtype="chapter" type="textpart" n="13">
            <p> Sed ne astutius videar posuisse duo genera esse similitudinum sola, cum
                utriusque inferiores species sint plures, si de his reticuero, ut mihi relinquam
                latebras : repetam ab origine similitudinum, quae in conferendis verbis et
                inclinandis sequendae aut vitandae sint.</p>
        </div>
        <div subtype="chapter" type="textpart" n="14">
            <p> Prima divisio in oratione, quod alia verba nusquam declinantur, ut haec vix,
                mox, alia declinantur, ut ab limo limabo, a fero ferebam, et quom, nisi in his
                verbis quae declinantur, non possit esse analogia, qui dicit simile esse nox et mox
                errat, quod non est eiusdem generis utrumque verbum, cum nox succedere debeat sub
                casuum rationem, mox neque debeat neque possit.</p>
        </div>
        <div subtype="chapter" type="textpart" n="15">
            <p> Secunda divisio est de his verbis quae declinari possunt, quod alia sunt a
                voluntate, alia a natura. Voluntatem appello, quom unusquivis a nomine aliae rei
                imponit nomen, ut Romulus Romae. Naturam dico, quom universi acceptum nomen ab eo,
                qui imposuit, non requirimus quemadmodum is velit declinari, sed ipsi declinamus, ut
                huius Romae, hanc Romam, hac Roma. De his duabus partibus voluntaria declinatio
                refertur ad consuetudinem, naturalis ad rationem</p>
        </div>
        <div subtype="chapter" type="textpart" n="16">
            <p> Quare proinde ac simile conferre non oportet ac dicere, ut sit ab Roma Romanus,
                sic ex Capua dici oportere Capuanus, quod in consuetudine vehementer natat, quod
                declinantes imperite rebus nomina imponunt, a quibus cum accepit consuetudo,
                turbulenta necesse est dicere. Itaque neque Aristarchii, neque alii in analogiis
                defendendam eius susceperunt causam, sed, ut dixi, hoc genere declinatio in communi
                consuetudine verborum aegrotat et languescit, quod oritur e populo multiplici et
                imperito; itaque in hoc genere in loquendo magis anomalia, quam analogia.</p>
        </div>
        <div subtype="chapter" type="textpart" n="17">
            <p> Tertia divisio est, quae verba declinata natura; ea dividuntur in partis
                quattuor, in unam quae habet casus neque tempora, ut docilis, facilis; in alteram
                quae tempora neque casus, ut docet, facit; in tertiam quae utraque, ut docens,
                faciens; in quartam quae neutra, ut docte et facete. Ex hac divisione singulis
                partibus tres reliquae dissimiles. Quare nisi in sua parte inter se collata erunt
                verba, si non conveniunt : non erit ita simile, ut debeat facere idem.</p>
        </div>
        <div subtype="chapter" type="textpart" n="18">
            <p> Quoniam species plures, de singulis dicam. Prima pars casualis dividitur in
                partis duas, in nominatus scilicet et articulos, quod finitum et infinitum est, ut
                hic et quis; de his generibus duobus utrum sumpseris, cum reliquo non conferendum,
                quod inter se dissimiles habent analogias.</p>
        </div>
        <div subtype="chapter" type="textpart" n="19">
            <p> In articulis vix adumbrata est analogia, et magis rerum quam vocum; in
                nominatibus magis expressa ac plus etiam in vocum similitudinibus quam in rebus suam
                optinet rationem. Etiam illud accedit ut in articulis habere analogias ostendere sit
                difficile, quod singula sint verba, hic contra facile, quod magna sit copia similium
                nominatuum. Quare non tam hanc partem ab illa dividendum, quam illud videndum, ut
                satis sit verecundi, etiam illam in eandem harenam vocare pugnatum.</p>
        </div>
        <div subtype="chapter" type="textpart" n="20">
            <p> Ut in articulis duae partes, finitae et infinitae, sic in nominatibus duae,
                vocabulum et nomen; non enim idem oppidum et Roma, quom oppidum sit vocabulum, Roma
                nomen, quorum discrimen in his reddendis rationibus alii discernunt, alii non; nos
                sicubi opus fuerit, quid sit et cur, ascribemus uniuscuiusque partes.</p>
        </div>
        <div subtype="chapter" type="textpart" n="21">
            <p> Nominatui ut similis sit nominatus, habere debet ut sit eodem genere, specie
                eadem, sic casu, exitu eodem. Genere, ut si nomen est quod conferas, cum quo
                conferas sit nomen : specie simile, ut non solum, sed utrumque sit virile : casu
                simile, ut si alterum sit dandi, item alterum sit dandi : exitu, ut quas unum habeat
                extremas litteras, easdem alterum habeat.</p>
        </div>
        <div subtype="chapter" type="textpart" n="22">
            <p> Ad hunc quadruplicem fontem ordines deriguntur bini, uni transversi, alteri
                derecti, ut in tabula solet, in qua latrunculis ludunt. Transversi sunt qui ab recto
                casu obliqui declinantur, ut albus, albi, albo; derecti sunt qui ab recto casu in
                rectos declinantur, ut albus, alba, album : utrique sunt partibus senis.
                Transversorum ordinum partes appellantur casus, derectorum genera : utrisque inter
                se implicatis forma. </p>
        </div>
        <div subtype="chapter" type="textpart" n="23">
            <p> Dicam prius de transversis. Casuum vocabula alius alio modo appellavit; nos
                dicemus, qui nominandi causa dicitur, nominandi vel nominativum.....</p>
        </div>
        <div subtype="chapter" type="textpart" n="24">
            <p> .... et scopae, non dicitur una scopa: alia enim natura, quod priora
                simplicibus, posteriora in coniunctis rebus vocabula ponuntur; sic bigae, sic
                quadrigae a coniunctu dictae. Itaque non dicitur, ut haec una lata et alba, sic una
                biga, sed unae bigae, neque dicitur ut hae duae latae, albae, sic hae duae bigae et
                quadrigae, sed hae binae bigae et quadrigae.</p>
        </div>
        <div subtype="chapter" type="textpart" n="25">
            <p> Item figura verbi qualis sit refert, quod in figura vocis alias commutatio fit
                in primo verbo suit modo suit, alias in medio, ut curso, cursito ; alias in extremo,
                ut doceo, docui, alias communis, ut lego, legi. Refert igitur ex quibus litteris
                quodque verbum constet, et maxime extrema, quod ea in plerisque commutatur.</p>
        </div>
        <div subtype="chapter" type="textpart" n="26">
            <p> Quare in his quoque partibus similitudines ab aliis male, ab aliis bene quod
                solent sumi, in casibus conferendis, recte an perperam, videndum : sed ubicumque
                commoventur litterae, non solum eae sunt animadvertendae, sed etiam quae proxumae
                sunt neque moventur; haec enim vicinitas aliquantum potest in verborum
                declinationibus.</p>
        </div>
        <div subtype="chapter" type="textpart" n="27">
            <p> In quis figuris non ea similia dicemus quae similis res significant, sed quae ea
                forma sint, ut eiusmodi res similis ex instituto significare plerumque soleant; ut
                tunicam virilem et muliebrem dicimus non eam, quam habet vir aut mulier, sed quam
                habere ex instituto debet; potest enim muliebrem vir, virilem mulier habere, ut in
                scaena ab actoribus haberi videmus, sed eam dicimus muliebrem, quae de eo genere
                est, quo indutui mulieres ut uterentur est institutum. Ut actor stolam muliebrem,
                sic Perpenna et Caecina et Spurinna figura muliebria dicuntur habere nomina, non
                mulierum.</p>
        </div>
        <div subtype="chapter" type="textpart" n="28">
            <p> Flexurae quoque similitudo videnda ideo, quod alia verba quam viam habeant, ex
                ipsis verbis, unde declinantur, apparet, ut quemadmodum oporteat ut a praetor,
                consul, praetori, consuli. Alia ex transitu intelleguntur, ut socer, macer, quod
                alterum fit socerum, alterum macrum, quorum utrumque in reliquis a transitu suam
                viam sequitur et in singularibus et in multitudinis declinationibus. Hoc fit ideo,
                quod naturarum genera sunt duo, quae inter se conferri possunt, unum quod per se
                videri potest, ut homo et equus, alterum sine assumpta aliqua re extrinsecus
                perspici non possit, ut eques et equiso uterque enim dicitur ab equo.</p>
        </div>
        <div subtype="chapter" type="textpart" n="29">
            <p> Quippe hominem homini similem esse aut non esse, si contuleris, ex ipsis
                hominibus animadversis scies : at duo inter se similiterne sint longiores, quam sint
                eorum fratres, dicere non possis, si illos breviores, cum quibus conferuntur, quam
                longi sint ignores : sic latiorum atque altiorum, item caetera eiusdem generis, sine
                assumpto extrinsecus aliquo perspici similitudines non possunt. Sic igitur quidam
                casus quod ex hoc genere sunt, non facile est dicere similis esse, si eorum
                singulorum solum animadvertas voces, nisi assumpseris alterum, quo flectitur in
                transeundo vox.</p>
        </div>
        <div subtype="chapter" type="textpart" n="30">
            <p> Quod ad nominatuum similitudines animadvertendas arbitratus sum satis esse
                tangere, haec sunt. Relinquitur de articulis, in quibus quaedam eadem, quaedam alia.
                De quinque enim generibus duo prima habent eadem, quod sunt et virilia et muliebria
                et neutra, et quod alia sunt, ut significent unum, alia ut plura, et de casibus quod
                habent quinos : nam vocandi voce notatus non est. Proprium illud habent, quod partim
                sunt finita ut hic et haec, partim infinita, ut quis et quae, quorum quod adumbrata
                et tenuis analogia, in hoc libro plura dicere non necesse est.</p>
        </div>
        <div subtype="chapter" type="textpart" n="31">
            <p> Secundum genus, quae verba tempora habent neque casus, sed habent personas.
                Eorum declinatuum species sunt sex. Una quae dicitur temporalis, ut legebam,
                gemebam; lego, gemo. Altera personarum, sero, meto; seris, metis. Tertia rogandi, ut
                scribone, legone; scribisne, legisne. Quarta respondendi, ut fingo, pingo; fingis,
                pingis. Quinta optandi, ut dicerem, facerem; dicam, faciam. Sexta imperandi ut cape,
                rape; capito, rapito.</p>
        </div>
        <div subtype="chapter" type="textpart" n="32">
            <p> Item sunt declinatuum species quatuor quae tempora habent sine personis, in
                rogando, ut foditurne? sereturne?, et fodieturne ? sereturne ? Ac respondendi specie
                eaedem figurae fiunt extremis syllabis demptis. Optandi species, ut vivatur, ametur;
                viveretur, amaretur. Imperandi declinatus sintne, habet dubitationem; et eorum sitne
                haec ratio; paretur, pugnetur, parari, pugnari.</p>
        </div>
        <div subtype="chapter" type="textpart" n="33">
            <p> Accedunt ad has species a copulis divisionum quadrinis: ab infecti et perfecti,
                emo, edo; emi, edi; a semel et saepius, ut scribo, lego, scriptavi lectitavi; a
                faciendi et patiendi, ut uro, ungo; uror, ungor; a singulari et multitudinis, ut
                laudo, culpo; laudamus, culpamus. Huius generis verborum cuius species exposui quam
                late quidque pateat et cuiusmodi efficiat figuras, in libris qui de formulis
                verborum erunt diligentius expedietur.</p>
        </div>
        <div subtype="chapter" type="textpart" n="34">
            <p> Tertii generis, quae declinantur cum temporibus ac casibus, ac vocantur a multis
                ideo participalia, sunt hoc genere......</p>
        </div>
        <div subtype="chapter" type="textpart" n="35">
            <p> ...... quemadmodum declinemus, quaerimus casus eius, etiamsi siqui finxit poeta
                aliquod vocabulum et ab eo casum ipse aliquem perperam declinavit, potius eum
                reprehendimus quam sequimur. Igitur ratio quam dico, utrubique, et in his verbis
                quae imponuntur, et in his quae declinantur, neque non etiam tertia illa, quae ex
                utroque miscetur genere.</p>
        </div>
        <div subtype="chapter" type="textpart" n="36">
            <p> Quarum unaquaeque ratio collata cum altera aut similis aut dissimilis; aut saepe
                verba alia, ratio eadem; et nonnunquam ratio alia, verba eadem. Quae ratio in amor,
                amori, eadem in dolor, dolori, neque eadem in dolor, dolorem; et cum eadem ratio
                quae est in amor et amoris, sit in amores et amorum : tamen ea, quod non in ea qua
                oportet, confertur materia, per se solum efficere non potest analogias propter
                disparilitatem vocis figurarum; quod verbum copulatum singulare cum multitudine ita
                cum est pro portione, ut eandem habeat rationem, tum denique ea ratio conficit id
                quod postulat analogia, de qua deinceps dicam.</p>
        </div>
        <div subtype="chapter" type="textpart" n="37">
            <milestone type="alt-chapter" n="III"/><p> Sequitur tertius locus, quae sit ratio pro portione, quae a Graecis vocatur
                ἀνάλογον; ab analogo dicta analogia. Ex eodem genere quae res inter se aliqua parte
                dissimiles rationem habent aliquam, si ad eas duas alterae duae res allatae sunt,
                quae rationem habeant eandem, quod ea verba bina habent eundem λόγον, dicitur
                utrumque separatim ἀνάλογον, simul collata quatuor analogia.</p>
        </div>
        <div subtype="chapter" type="textpart" n="38">
            <p> Nam ut in geminis quom similem dicimus esse Menaechmum Menaechmo, de uno
                dicimus; cum similitudinem esse in his, de utroque: sic quom dicimus, eandem
                rationem habere assem ad semissem, quam habet in argento libella ad simbellam, quid
                sit analogon ostendimus; quom utrubique dicimus et in aere et in argento esse eandem
                rationem, tum dicimus de analogia.</p>
        </div>
        <div subtype="chapter" type="textpart" n="39">
            <p> Ut sodalis et sodalitas, civis et civitas non est idem, sed utrumque ab eodem ac
                coniunctum : sic analogon et analogia idem non est, sed item est congeneratum. Quare
                si homines sustuleris, sodalis sustuleris; si sodalis, sodalitatem. Sic item si
                sustuleris λόγον, sustuleris analogon; si id, analogian.</p>
        </div>
        <div subtype="chapter" type="textpart" n="40">
            <p> Quae cum inter se tanta sint cognatione, debebis suptilius audire, quam dici
                expectare, id est cum dixero quid de utroque, et erit commune, ne expectes, dum ego
                in scribendo transferam in reliquum, sed ut potius tu persequare animo.</p>
        </div>
        <div subtype="chapter" type="textpart" n="41">
            <p> Haec fiunt in dissimilibus rebus, ut in numeris, si contuleris cum uno duo, sic
                cum decem viginti; nam quam rationem duo ad unum habent, eandem habent viginti ad
                decem : in nummis in similibus sic est ad unum victoriatum denarius, sicut ad
                alterum victoriatum alter denarius. Sic item in aliis rebus omnibus pro portione
                dicuntur ea : in quo est sic quadruplex natura, ut in progenie quomodo est filius ad
                patrem, sic est filia ad matrem, et ut est in temporibus meridies ad diem, sic media
                nox ad noctem.</p>
        </div>
        <div subtype="chapter" type="textpart" n="42">
            <p> Hoc poetae genere in similitudinibus utuntur; multum hoc acutissime geometrae;
                hoc in oratione diligentius quam alii ab Aristarcho grammatici, ut, quom dicuntur
                pro portione similia esse amorem amori, dolorem dolori, quom ita dissimile esse
                videant amorem et amori, quod est alio casu, item dolorem dolori.</p>
        </div>
        <div subtype="chapter" type="textpart" n="43">
            <p> Sed dicunt, quod ab similibus nonnunquam rationes habet implicatas duas, ut sit
                una derecta, altera transversa. Quod dico, apertius sic fiet. Esto sic expositos
                esse numeros, ut in primo versu sit unum duo quatuor : in secundo decem viginti
                quadraginta : in tertio centum, ducenti, quadringenti. In hac formula numerorum duo
                inerunt quos dixi λόγοι, qui diversas faciant analogias: unus duplex qui est in
                obliquis versibus, quod est ut unus ad duo, sic duo ad quatuor : alter decemplex in
                directis ordinibus, quod est ut unum ad decem, sic decem ad centum.</p>
        </div>
        <div subtype="chapter" type="textpart" n="44">
            <p> Similiter in verborum declinationibus est bivium, quod et ab recto casu
                declinantur in obliquom, et ab recto casu in rectum, ita ut formulam similiter
                efficiant : quod sit primo versu hic albus, huic albo, huius albi; secundo haec
                alba, huic albae, huius albae; tertio hoc album, huic albo, huius albi. Itaque fiunt
                per obliquas declinationes ex his analogiae hoc genus Albius Atrius, Albio Atrio,
                quae scilicet erit particula ex illa binaria; per directas declinationes : Albius
                Atrius, Albia Atria, quae scilicet denaria, formula analogiarum, de qua supra
                dixi.</p>
        </div>
        <div subtype="chapter" type="textpart" n="45">
            <p> Analogia quae dicitur, eius genera sunt duo. Unum deiunctum sic est: ut unum ad
                duo, sic decem ad viginti; alterum coniunctum, sic: ut est unum ad duo, sic duo ad
                quatuor, iIn hoc quod duo bis dicuntur, et tum cum conferimus ad unum, et tum cum ad
                quattuor.</p>
        </div>
        <div subtype="chapter" type="textpart" n="46">
            <p> Hoc quoque natura dicitur quadruplex; sic e septem chordis citharae, tamen duo
                dicuntur habere tetrachorda, quod quemadmodum crepat prima ad quartam cordam, sic
                quarta ad septumam respondet; media est alterius prima, alterius extrema. Medici in
                aegrotis septumos dies qui observant, quarto die, ideo diligentius signa morbi
                advertunt, quod quam rationem habuit primus dies ad quartum, eandem praesagit
                habiturum, qui est futurus ab eo quartus, et qui est septumus a primo.</p>
        </div>
        <div subtype="chapter" type="textpart" n="47">
            <p> Quadruplices deiunctae in casibus sunt vocabulorum, ut rex regi, lex legi.
                Coniunctae sunt triplices in verborum tribus temporibus, ut legebam, lego, legam,
                quod quam rationem habet legebam ad lego hanc habet lego ad legam. In hoc fere omnes
                homines peccant, quod perperam in tribus temporibus haec verba dicunt, quom
                proportione volunt pronuntiare.</p>
        </div>
        <div subtype="chapter" type="textpart" n="48">
            <p> Nam cum sint verba alia infecta, ut lego et legis, alia perfecta, ut legi et
                legisti, et debeant sui cuiusque generis in coniungendo copulari, et quom recte sit
                ideo lego ad legebam : non recte est lego ad legi, quod legi significat quod
                perfectum: ut haec tutudi pupugi, tundo pungo, tundam pungam, item necatus sum
                verberatus sum, necor verberor, necabor verberabor, iniuria reprehendant, quod et
                infecti inter se similia sunt et perfecti inter se, ut tundebam, tundo, tundam et
                tutuderam, tutudi, tutudero; sic amabar, amor, amabor, et amatus eram, amatus sum,
                amatus ero. Itaque reprehendunt, qui contra analogias dicunt, quor dispariliter in
                tribus temporibus dicantur quaedam verba, naturam.</p>
        </div>
        <div subtype="chapter" type="textpart" n="49">
            <p> Cum quadruplex sit analogia, id nonnunquam, ut dixi, pauciores videtur habere
                partis : sic etiam alias pluris, ut quom est, quemadmodum ad tria unum et duo, sic
                ad sex duo et quatuor; quae tamen quadripertito comprehenditur forma, quod bina ad
                singula conferuntur. Quod in oratione quoque nonnunquam reperietur, sic: ut Diomedes
                confertur Diomedi et Diomedibus, sic dicitur ab Hercules Herculi et Herculibus.</p>
        </div>
        <div subtype="chapter" type="textpart" n="50">
            <p> Et ut haec ab uno capite, ab recto casu, in duo obliquos discedunt casus : sic
                contra multa ab duobus capitibus recti casuum confluunt in obliquom unum. Nam ut ab
                his rectis, hi Baebiei, hae Baebiae fit his Baebieis, sic est ab his hi Caelii, hae
                Caeliae, his Caeliis. Ab duobus similibus dissimiliter declinantur, ut fit in his,
                nemus, olus; nemora, olera. Alia ab dissimilibus similiter declinantur, ut in
                articulis ab hic, iste; hunc, istunc.</p>
        </div>
        <div subtype="chapter" type="textpart" n="51">
            <p> Analogia fundamenta habet aut a voluntate hominum, aut a natura verborum, aut a
                re utraque. Voluntatem dico impositionem vocabulorum, naturam declinationem
                vocabulorum, quo decurritur sine doctrina. Qui impositionem sequetur, dicet, si
                simile in recto casu dolus et malus, fore in obliquo dolo et malo : qui naturam
                sequetur, si sit simile in obliquis Marco, Quinto, fore ut sit Marcum, Quintum. Qui
                utrumque sequetur, dicet si sit simile, transitus ut est in servus serve, fore ut
                sit item cervus cerve. Commune omnium est, ut quatuor figurae vocis habeant
                proportione declinatus.</p>
        </div>
        <div subtype="chapter" type="textpart" n="52">
            <p> Primum genus est ortum ab similitudine in rectis casibus, secundum ab
                similitudine quae est in obliquis, tertium ab similitudine quae est in transitibus
                de casu in casum. Primo genere ab imposito ad naturam proficiscimur, in secundo
                contra, in tertio ab utroque. Quocirca etiam hoc tertium potest bifariam divisum
                tertium et quartum dici, quod in eo vel prosus et rusus potest dici.</p>
        </div>
        <div subtype="chapter" type="textpart" n="53">
            <p> Qui initia faciet analogiae impositiones, ab his obliquas figuras declinare
                debebit : qui naturam, contra : qui ab utraque, reliquas declinationes ab eiusmodi
                transitibus. Impositio est in nostro dominatu; nos in naturae: quemadmodum enim
                quisque volt, imponit nomen; at declinat, quemadmodum volt natura.</p>
        </div>
        <div subtype="chapter" type="textpart" n="54">
            <p> Sed quoniam duobus modis imponitur vocabulum aut re singulari aut multitudine,
                singulari ut cicer, multitudinis, ut scalae; nec dubium est, quin ordo declinatuum,
                in quo res singulares declinabuntur solae, ab singulari aliquo casu proficiscatur,
                ut cicer, ciceri, ciceris; item contra in eo ordine, qui multitudinis erit solum,
                quin a multitudinis aliquo casu ordiri conveniat, ut scalae, scalis, scalas : aliud
                videndum est, quom duplex natura copulata, ac declinatuum bini fiant ordines, ut est
                mas, mares, unde tum ratio analogiae debeat ordiri, utrum ab singulari re in
                multitudinem, an contra ?</p>
        </div>
        <div subtype="chapter" type="textpart" n="55">
            <p> Neque enim, si natura ab uno ad duo pervenit, idcirco non potest apertius esse
                in docendo posterius, ut inde incipias, ut quid sit prius, ostendas. Itaque et hi,
                qui de omni natura disputant atque ideo vocantur physici, tamen ex his ab universa
                natura profecti, retro quae essent principia mundi, ostendunt. Oratio quom ex
                litteris constet, tamen eam grammatici de litteris ostenderunt.</p>
        </div>
        <div subtype="chapter" type="textpart" n="56">
            <p> Quare in demonstrando, quoniam potius proficisci oportet ab eo quod apertius
                est, quam ab eo quod prius est, et potius ab incorrupto principio quam... et potius
                ab natura rerum, quam ab lubidine hominum, et haec tria, quae sequenda magis sunt,
                minus sunt in singularibus quam in multitudine : commodius potest ordiri, quod in
                his principiis minus rationis verbis fingendis. Verborum formas facilius ex
                multitudinis singularis videri posse, quam ex singularibus multitudinis, haec
                ostendunt: trabes, trabs; duces dux.</p>
        </div>
        <div subtype="chapter" type="textpart" n="57">
            <p> Videmus enim, ex his verbis trabes, duces de extrema syllaba E litteram
                exclusam, et ideo in singulari factum esse trabs, dux : contra ex singularibus non
                tam videmus, quemadmodum facta sint ex B et S trabs et ex C et S dux.</p>
        </div>
        <div subtype="chapter" type="textpart" n="58">
            <p> Si multitudinis rectus casus forte figura corrupta erit, id quod accidit raro,
                prius id corrigemus quam inde ordiemur : aut de obliquis assumere oportet figuras
                eas, quae non erunt ambiguae, sive singulares sive multitudinis, ex quibus id
                cuiusmodi debet esse, perspici possit.</p>
        </div>
        <div subtype="chapter" type="textpart" n="59">
            <p> Nam nonnunquam alterum ex altero videtur, ut Chrysippus scribit, quemadmodum
                pater ex filio et filius ex patre, neque minus in fornicibus propter sinistram
                dextra stat, quam propter dextram sinistra. Quapropter et ex rectis casibus obliqui,
                et ex obliquis recti, et ex singularibus multitudinis, et ex multitudinis singulares
                nonnunquam recuperari possunt.</p>
        </div>
        <div subtype="chapter" type="textpart" n="60">
            <p> Principium id potissimum sequi debemus, ut in eo fundamentum sit in natura, quod
                in declinationibus ibi facilior ratio. Facile est enim animadvertere, peccatum magis
                cadere posse in impositiones eas, quae fiunt plerumque in rectis casibus
                singularibus, quod homines imperiti et dispersi vocabula rebus imponunt, quocumque
                eos libido invitavit; natura incorrupta plerumque est suapte sponte, nisi qui eam
                usu inscio deprauabit.</p>
        </div>
        <div subtype="chapter" type="textpart" n="61">
            <p> Quare si quis principium analogiae potius posuerit in naturalibus casibus, quam
                in impositiciis, non multa inconcinna in consuetudine occurrent, et a natura libido
                humana corrigetur, non ab libidine natura, quod qui impositionem sequi voluerint
                facient contra.</p>
        </div>
        <div subtype="chapter" type="textpart" n="62">
            <p> Sin ab singulari quis potius proficisci volet, initium facere oportebit ab sexto
                casu, qui est proprius Latinus; nam eius casuis litterarum discriminibus facilius
                reliquorum varietatem discernere poterit, quod ei habent exitus aut in A, ut hac
                terra, aut in E, ut hac lance, aut in I, ut hac clavi, aut in O, ut hoc caelo, aut
                in U, ut hoc versu. Igitur ad demonstrandas declinationes biceps via haec.</p>
        </div>
        <div subtype="chapter" type="textpart" n="63">
            <p> Sed quoniam, ubi analogia, tria, unum quod in rebus, alterum quod in vocibus,
                tertium quod in utroque, duo priora simplicia, tertium duplex : animadvertendum haec
                quam inter se habeant rationem.</p>
        </div>
        <div subtype="chapter" type="textpart" n="64">
            <p> Primum ea quae sunt discrimina in rebus, partim sunt, quae ad orationem non
                attineant, partim quae pertineant. Non pertinent, ut ea quae observant in aedificiis
                et signis faciendis ceterisque rebus artifices, e quis vocantur aliae harmonicae,
                sic item aliae nominibus aliis; sed nulla harum fit in loquendo pars ad
                orationem.</p>
        </div>
        <div subtype="chapter" type="textpart" n="65">
            <p> Quae pertinent res eae sunt quae verbis dicuntur proportione, neque a
                similitudine quoque vocum declinatus habent, ut Iuppiter, Marspiter; Iovi, Marti.
                Haec enim genere nominum et numero et casibus similia sunt inter se, quod utraque et
                nomina sunt, et virilia sunt, et singularia, et casu nominandi et dandi.</p>
        </div>
        <div subtype="chapter" type="textpart" n="66">
            <p> Alterum genus vocale est, in quo voces modo sunt pro portione similes, non res,
                ut biga, bigae, nuptia, nuptiae: neque enim in his res singularis subest una, quom
                dicitur biga, quadriga; neque ab his vocibus quae declinata sunt multitudinis,
                significant quicquam, ideo quod omnia multitudinis, quae declinantur ab uno, ut a
                merula, merulae, sunt eiusmodi ut singulari subiungatur : sic merulae duae, catulae
                tres, faculae quattuor.</p>
        </div>
        <div subtype="chapter" type="textpart" n="67">
            <p> Quare cum idem non possit subiungi, quod non dicimus biga una, quadrigae duae,
                nuptiae tres, sed pro eo unae bigae, binae quadrigae, trinae nuptiae : apparet non
                esse biga et quadriga, et bigae et quadrigae; sed ut est huius ordinis una, duae,
                tres principium una : sic in hoc ordine altero unae, binae, trinae, principium est
                unae.</p>
        </div>
        <div subtype="chapter" type="textpart" n="68">
            <p> Tertium genus est illud duplex, quod dixi, in quo et res et voces similiter pro
                portione dicuntur, ut bonus, malus; boni, mali; de quorum analogia et Aristophanes
                et alii scripserunt. Etenim haec denique perfecta, ut in oratione, illae duae
                simplices inchoatae analogiae, de quibus tamen separatim dicam, quod his quoque
                utimur in loquendo.</p>
        </div>
        <div subtype="chapter" type="textpart" n="69">
            <p> Sed prius de perfecta, in qua et res et voces quadam similitudine continentur;
                cuius genera sunt tria, unum vernaculum ac domi natum, alterum adventicium, tertium
                nothum ex peregrino hic natum. Vernaculum est ut sutor et pistor; sutori, pistori.
                Adventicium est ut Hectores, Nestores; Hectoras, Nestoras. Tertium illum nothum ut
                Achilles et Peleus.</p>
        </div>
        <div subtype="chapter" type="textpart" n="70">
            <p> Eo genere multi utuntur non modo poetae, sed etiam plerique ac primo omnes qui
                soluta oratione loquuntur, dicebant, ut quaestorem, praetorem, sic Hectorem,
                Nestorem. Itaque Ennius ait: <quote> Hectoris natum de muro iactarier.</quote>
                Accius haec in tragoediis largius a prisca consuetudine movere coepit, et ad formas
                Graecas verborum magis revocare, a quo Valerius ait: <quote> Accius Hectorem nolet
                    facere, Hectora malet.</quote> Quod adventicia pleraque habemus Graeca, secutum
                ut de nothis Graecanicos quoque nominatus plurimos haberemus. Itaque ut hic alia
                Graeca, alia Graecanica, sic analogiae. </p>
        </div>
        <div subtype="chapter" type="textpart" n="71">
            <p> E quis quae hic nothae fiunt declinationes, de his aliae sunt priscae, ut
                Bacchideis et Chrysideis : aliae iuniores, ut Chrysides et Bacchides, aliae
                recentes, Chrysidas et Bacchidas; quom his omnibus tribus utantur nostri, maxime qui
                sequontur media in loquendo, offendunt minimum, quod prima parum similia videntur
                esse Graecis, unde sint tralata, tertia parum similia nostris. </p>
        </div>
        <div subtype="chapter" type="textpart" n="72">
            <milestone type="alt-chapter" n="IV"/><p> Omnis analogiae fundamentum similitudo quaedam, ut dixi, quae solet esse in
                rebus, in vocibus et in utroque: in quam harum partem quodque sit in ferendo et
                cuiusmodi, videndum. Nam, ut dixi, neque rerum, neque vocis similitudo ad has
                duplicis analogias verborum exprimendas, quas in loquendo quaerimus, separatim satis
                est, quod utraque parte opus est simili. Quas ad loquendum ut perducas, accedere
                debet usus; alia enim ratio, qui facias vestimentum, alia, quemadmodum utare
                vestimento.</p>
        </div>
        <div subtype="chapter" type="textpart" n="73">
            <p> Usuis species videntur esse tres; una consuetudinis veteris; altera
                consuetudinis huius; tertia neutrae. Vetera, ut cascus casci, surus suri; huius
                consuetudinis, ut albus, caldus; albo, caldo. Neutrae, ut scala scalam, phalera
                phaleram. Ad quas accedere potest quarta mixta, ut amicitia, inimicitia; amicitiam,
                inimicitiam. Prima est, qua usi antiqui et nos reliquimus : secunda, qua nunc utimur
                : tertia, qua utuntur poetae.</p>
        </div>
        <div subtype="chapter" type="textpart" n="74">
            <p> Analogia non item ea definienda quae derigitur ad naturam verborum, atque illa
                quae ad usum loquendi. Nam quae prior, definienda sic: Analogia est verborum
                similium declinatio similis, posterior sic: analogia est verborum similium
                declinatio similis, non repugnante consuetudine communi. Ad quam harum duarum ad
                extremum additum erit hoc ; ex quadam parte : poetica analogia erit definita. Harum
                primam sequi debet populus, secundam omnes singuli e populo, tertiam poetae.</p>
        </div>
        <div subtype="chapter" type="textpart" n="75">
            <p> Haec diligentius quam apertius dicta esse arbitror, sed non obscurius, quam de
                re simili definitiones grammaticorum sunt, ut Aristeae, Aristodemi, Aristocli, item
                aliorum, quorum obscuritates eo minus reprehendendae, quod pleraeque definitiones re
                incognita propter summam brevitatem non facile perspiciuntur, nisi articulatim sunt
                explicatae.</p>
        </div>
        <div subtype="chapter" type="textpart" n="76">
            <p> Quare magis apparebit, si erit apertum de singulis partibus : quid dicatur
                verbum, quid similitudo verbi, quid declinatio, quid similitudo declinationis non
                repugnante consuetudine communi, quid ex quadam parte.</p>
        </div>
        <div subtype="chapter" type="textpart" n="77">
            <p> Verbum dico orationis vocalis partem, quae sit indivisa et minima, si
                declinationem naturalem habeat. Simile est verbum verbo tum, quom et re quam
                significat, et voce qua significat, et in figura e transitu declinationis parile.
                Declinatio est, quom ex verbo in verbum, aut ex verbi discrimine, ut transeat mens,
                vocis commutatio fit aliqua. Similitudo declinationis, quom item ex aliqua figura in
                figuram transit, ut id transit cum quo confertur.</p>
        </div>
        <div subtype="chapter" type="textpart" n="78">
            <p> Adiectum est : non repugnante consuetudine communi; quod quaedam verba contra
                usum veterem inclinata patietur, ut passa Hortensium dicere pro hae cervices cervix;
                quaedam non, ut si dicas pro fauces faux. Ubi additur, ex quadam parte, significat
                non esse in consuetudine in his verbis omnis partis, ut declinatum ab amo, iuvo
                amor, iuvor. </p>
        </div>
        <div subtype="chapter" type="textpart" n="79">
            <milestone type="alt-chapter" n="V"/><p> Quid videretur analogia in oratione, et quas haberet species, et quae de his
                sequendae viderentur, ut brevi potui informavi; nunc, in quibus non debeat esse, ac
                proinde ac debeat soleat quaeri, dicam. Ea fere sunt quattuor genera: primum in id
                genus verbis quae non declinantur, analogia non debet quaeri, ut in his nequam, mox,
                vix.</p>
        </div>
        <div subtype="chapter" type="textpart" n="80">
            <p> De his magis in alio quam in alio erratur verbo; dant enim non habere casus mox
                et vix, nequam habere, quod dicamus hic nequam et huius nequam et huic nequam : cum
                enim dicimus hic nequam et huius nequam, tum hominis eius, quem volumus ostendere
                esse nequam, dicimus casus, et ei proponimus tum hic nomen, cuius putamus
                nequitiam.</p>
        </div>
        <div subtype="chapter" type="textpart" n="81">
            <p> Quod vocabulum factum ut ex non et volo nolo; sic ex ne et quicquam item media
                extrita syllaba, coactum est nequam. Itaque ut eum quem putamus esse non hili,
                dicimus nihili : sic in quo putamus esse ne quicquam, dicimus nequam.</p>
        </div>
        <div subtype="chapter" type="textpart" n="82">
            <p> Secundo, si unum solum habent casum in voce, quod non declinentur, ut litterae
                omnes. Tertio, si singularis est vocabuli series neque habet cum qua comparari
                possit, ut esse putant caput capiti capitis capite. Quartum, si ea vocabula quattuor
                quae conferuntur inter se rationem non habent quam oportet, ut socer socrus, soceros
                socrus. </p>
        </div>
        <div subtype="chapter" type="textpart" n="83">
            <milestone type="alt-chapter" n="VI"/><p> Contra in quibus debeat quaeri analogia, fere totidem gradus debent esse
                coniuncti. Primum, ut sint res : secundum, ut earum sit usus : tertium, uti hae res
                vocabula habeant : quartum, ut habeant declinatus naturalis. De primo gradu, quod
                natura subest et multitudinis et singularis, dicimus hi asses, hosce asses; hic as,
                hunc assem : contra quod in numeris finitis multitudinis natura singularis non est,
                dicitur hi duo et hi tres, his duobus et his tribus.</p>
        </div>
        <div subtype="chapter" type="textpart" n="84">
            <p> Secundo gradu si est natura, neque est usus, id genus ut sit discriminandum, ut
                fit in faba et id genus, quae item et ex parte et universa nominamus; non enim opus
                fuit ut in servis..... </p>
        </div>
    </div>
</body>